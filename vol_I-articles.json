[
  {
    "context": "",
    "title": "ABATE (CASA DELL’)",
    "body": "– Vedere CASA DELL’ABATE.",
    "original_title": "ABATE (CASA DELL’)",
    "byte_offset": 16149
  },
  {
    "context": "",
    "title": "ABATE (CASTEL NUOVO DELL’)",
    "body": "– Vedere CASTEL NUOVO DELL’ABATE.",
    "original_title": "ABATE (CASTEL NUOVO DELL’)",
    "byte_offset": 16206
  },
  {
    "context": "",
    "title": "ABATE (GELLO DELL’)",
    "body": "– Vedere GELLO DELL’ABATE.",
    "original_title": "ABATE (GELLO DELL’)",
    "byte_offset": 16280
  },
  {
    "context": "",
    "title": "ABATE (VICO L’)",
    "body": "– Vedere VICO L’ABATE.",
    "original_title": "ABATE (VICO L’)",
    "byte_offset": 16339
  },
  {
    "context": "",
    "title": "ABAZIA, ABBADIA, BADIA",
    "body": "convento di Cenobiti, il \ndi cui superiore chiamasi Abate dalla voce siriaca ABA o \nsia Padre. Molte sono, e assai più furono un tempo le \nBadie in Toscana. Alcune di esse contano per fondatori \ngli stessi re d’Italia, o i marchesi loro vicarj; mentre altre \nsorsero per opera di conti e di altri magnati, scossi dalla \nfama delle religiose virtù dei Benedetti, dei Romualdi, dei \nGio. Gualberti, e dei Bernardi, fondatori e restauratori di \nordini monastici assai benemeriti della società. \nDue epoche principali hanno segnalato in Toscana la \nfondazione delle più famose Abbazie. La prima alla \ncaduta del regno Longobardo, quando i più ricchi \ntentarono di salvare il loro patrimonio sotto il mantello \ndella chiesa, figurando di donarlo ai monasteri, agli \nospedali, alle chiese, cui essi stessi presedevano, \namministravano e poi destinavano in dote ai loro figli ed \neredi. La seconda epoca fu dopo la dinastia Carolingia, \nnel tempo che l’Italia, bersagliata lungamente dai partiti, \nfu preda di più tiranni, congiurati ad opprimerla e \ndilaniarla. – Spettano all’età longobardica la Badia di S. \nPonziano di Lucca, quelle di S. Bartolommeo già fuori di \nPistoja, di S. Pietro a Camajore, di Monteverdi in \nMaremma, di S. Salvadore sul Monte Amiata, ec. – \nAppartengono ai tempi posteriori le Badie di S. Antimo in \nVal d’Orcia, dell’Aulla in Val di Magra, di Settimo presso \nFirenze, di S. Salvatore a Sesto nel Lucchese, di S. Savino \npresso Pisa, della Berardenga in Val d’Ombrone, e \nmoltissime altre. \nAlcune di esse vennero arricchite di beni di suolo, e dai \nsovrani protetti a segno che i loro abati signoreggiavano \nquai principi sopra i castelli e villaggi di loro \ngiurisdizione. Tali si presentano nell’istoria li abati di S. \nAntimo, di Agnano in Val d’Ambra, del Monte Amiata, \ndel Trivio nell’Appennino di Verghereto, di Monteverdi, \ndi Passignano, ec. \nFra le Badie superstiti sono da distinguere quelle \nRegolari, sotto il governo di un religioso della stessa \nfamiglia, dalle Badie in Commenda, il cui abate secolare \nvive con le rendite del chiostro lungi dal monastero. – \nSaranno indicate ai rispettivi nomi le principali vicende \ndelle più antiche, o più insigni Abbazie di Contado, \nriservando agli articoli BADIA, BADIOLA, BADIUZZA, \nec. Le minori Abbazie, molte delle quali verranno \nrammentate alla loro specifica località. \nSi contano in Toscana vari luoghi, i quali ripetono la loro \norigine, ed anche il nome, da una Abbazia o Abate, cui \nfurono soggetti. – Vedere ABBADIA S. SALVATORE, \nCASA DELL’ABATE, CASTEL NUOVO \nDELL’ABATE, GELLO DELL’ABATE, VICO \nL’ABATE, ec.",
    "original_title": "ABAZIA, ABBADIA, BADIA",
    "byte_offset": 16389
  },
  {
    "context": "",
    "title": "ABAZIA DI ACERETA, o DI VALLE ACERETA",
    "body": "sotto il titolo di S. Giovanni Batista, oggi pieve, nella Comunità \nGiurisdizione e 4 miglia toscane a levante di Marradi in \nRomagna, Diocesi di Faenza, Compartimento di Firenze. \nGiace sulla sponda sinistra del torrente Acereto detto \nanche della Valle, confluente insieme a quello del \nTredozio nel Lamone, dopo aver perduto entrambi il loro \nnome nel Marzeno a Modigliana. Fu instituita, circa il \n1053, da S. Pier Damiano per l'Ordine Camaldolese \ninsieme con il vicino Eremo di S. Barnaba a Gamogna, \ndove il fondatore condusse qualche tempo vita eremitica; \ne quivi era di stanza, allorché con l'annuenza del conte, \nGuido di Modigliana, designò egli stesso, nel 1061, i \nconfini territoriali fra l'Eremo e l'Abazia. Nel 1063 fu \naccresciuta di terreni e di privilegi dal vescovo di Faenza, \nche le assegnò pure la metà delle rendite con \ngiuspadronato sulla pieve di S. Valentino nella valle di \nTredozio. – Nel secolo XV passò in commenda ai prelati \no camerieri dei pontefici fino a che Clemente VII, nel \n1532, l'ammensò al Capitolo della Basilica di S. Lorenzo \na Firenze. Il qual Capitolo, nel 1787, alienò i beni per \nrinvestirne il prodotto, conservando sempre il padronato \ndella chiesa parrocchiale, che ha una popolazione di 265 \nabitanti – Vedere GAMOGNA.",
    "original_title": "ABAZIA DI ACERETA, o DI VALLE ACERETA",
    "byte_offset": 19070
  },
  {
    "context": "in Val d'Ambra",
    "title": "ABAZIA DI AGNANO",
    "body": "nel castello omonimo, popolo dei SS. Tiburzio e Susanna; uno dei \ncinque Comuni distrettuali di Val d'Ambra, Giurisdizione \ne 4 miglia toscane a scirocco del Bucine, Diocesi e \nCompartimento di Arezzo, che è circa a 14 miglia toscane \na greco. – Fu una delle più potenti Badie sotto \nl'invocazione di S. Maria, S. Paolo e S. Bartolommeo, \nfondata dagli Ubertini, e da altri regoli dell'aretino \ncontado. – I monaci che l'abitarono, militando ora sotto \nl'insegna dei Cassinensi, ora sotto quella dei \nCamaldolensi, pervennero a signoreggiare una non \npiccola estensione di territorio, il quale abbracciava a \nponente il castello di Capannole, a settentrione \nCastiglione Alberti, a levante Presciano e Monteluci, a \nscirocco Cacciano, a ostro S. Pancrazio con le ville di \nCronia e Montealtuzzo, oltre la giurisdizione sopra molte \nchiese di quella vallata, della Val di Chiana, e dei contorni \ndi Arezzo. – L'abate di Agnano, ad oggetto di rendersi più \nsicuro dai potenti limitrofi e indipendenti dai superiori del \nsuo ordine, nel 1350, pose il monastero con il testé \ndescritto distretto sotto la protezione della Repubblica \nFiorentina; raccomandigia che sotto Cosimo I nel 1565 fu \nrinnuovata a favore dei monaci di Agnano. – Questa \nBadia, di cui era membro l'altra di S. Maria in Gradi nella \ncittà di Arezzo, preseduta dal medesimo abate, passò pur \nessa in commenda, per ottenere la quale si ebbe ricorso \ntalvolta a vergognosi intrighi ed a sanguinose risse. \nPervenuta l'Abazia di Agnano in commenda al cardinale \nCarlo Borromeo, questi nel 1568 la rilasciò libera insieme \ncon l'altra di S. Maria in Gradi alla Congregazione \nCamaldolense, sotto la quale si mantenne fino al 1811, \nepoca della sua soppressione. – Il castello di Agnano che \nsorse per opera di quei monaci a difesa della stessa Badia \nè noto per la storia di quel fatto d'armi, di cui fa menzione \nMatteo Villani nell'anno 1351. – Vedere AGNANO di Val \nd’Ambra.",
    "original_title": "ABAZIA DI AGNANO",
    "byte_offset": 20409
  },
  {
    "context": "",
    "title": "ABAZIA DI ANGHIARI",
    "body": "– Vedere ANGHIARI",
    "original_title": "ABAZIA di ANGHIARI",
    "byte_offset": 22410
  },
  {
    "context": "in Val d'Orcia",
    "title": "ABAZIA DI S. ANTIMO",
    "body": "nell'antica \nDiocesi di Chiusi, data in origine ai benedettini, poi ai \nGuglielmiti, ora ridotta a oratorio pubblico, nella \nparrocchia di Castelnuovo dell'Abate, che è 1/2 miglio \ntoscano a ostro, Comunità Giurisdizione Diocesi e 6 \nmiglia toscane a scirocco di Montalcino, Compartimento \ndi Siena. Fu detta di Valle Starcia, dal torrente che \npercorre la sua vallecola, ed influisce nell'Orcia sotto \nCastelnuovo. \nSi crede eretta sino dai tempi di Carlo Magno, il di cui \nfiglio Lodovico Pio emanò a suo favore un ampio \nprivilegio, col quale le concesse quasi tutto il territorio tra \ni fiumi Ombrone, Orcia ed Asso, oltre una parte di \nlittorale e di paludi nella Maremma. Carlo il Calvo, nel \n877, la diede in commenda a Giovanni vescovo di \nArezzo, con obbligo di mantenervi 40 monaci; mentre \nLotario II, nel 938, assegnò a titolo di regalo nuziale alla \nbella Adelaide mille predi (mansi) sul patrimonio di \nquesta ricca Badia. Più generosi furono i due re Arrigo III \ne V, i quali, nel 1051 e nel 1106, non solamente \nconfermarono i precedenti diplomi reali, ma accordarono \nalla Badia di S. Antimo nuovi favori, immunità ed \nesenzioni dalle decime verso il diocesano, per tutte le \nchiese di suo patronato sparse nei contadi di Chiusi, di \nSiena, di Grosseto, di Firenze, di Pistoja e di Pisa. – Ebbe \npure favorevoli molt i pontefici, che sino al secolo X \npresero sotto l'immediata dipendenza della Sede \nApostolica le chiese e possessioni del monastero. \nGli abati di S. Antimo, col titolo di Conti del Sacro \nRomano Impero esercitarono un potere quasi sovrano nel \nterritorio del paese di Montalcino, dove tenevano corte, e \nprendevano parte nelle sue guerre, nelle paci e nei trattati \ndi alleanza. Si mantenne in vigore la loro potenza sino al \ncadere del secolo XIII, allorché, per la circostanza dei \ntempi, a quei monaci accorciato fu d'assai il dominio \nspirituale, mentre in quanto al temporale si era ridotto alla \nterza parte di Montalcino, quando già Clemente III con \nBreve del 18 febbrajo 1189 assoggettato aveva la pieve, \nora cattedrale, al vescovo di Siena, sebbene in origine \ndipendes se, e dopo ritornasse sotto i vescovi di Arezzo, \nsiccome lo da a conoscere la Bolla di Pio II, relativa \nall'erezione del vescovado di Montalcino. \nLa negligenza e rilasciatezza nella disciplina monastica \ndeterminarono Bonifazio VIII, nel 1298, a dare questa \nBadia ai Guglielmiti, nella speranza che questi di virtù \nreligiose più che di beni temporali facessero tesoro. Sotto \nquesti si mantenne insino al 1462, epoca in cui fu da Pio \nII soppressa ed assegnata insieme con gli avanzi del suo \ndilapidato patrimonio in commenda al vescovo di \nMontalcino, che è l'abate nato di S. Antimo. \nNon vi è amante di belle arti che, capitando in Val \nd'Orcia, non si rechi a visitare il nudo ma grandioso \ntempio di S. Antimo, che è uno certamente dei più \nregolari del medio evo. È div iso in tre e assai svelte \nlunghe navate, i di cui archi a intero sesto sono sorretti da \ncolonne, sopra le quali percorre una galleria con grandi \nfinestre. Intorno alla tribuna tra un semicircolo di colonne \nsono gli altari; tutto lavoro e pietre di candido alabastro \ncalcare e di travertino del contiguo poggio di \nCastelnuovo. Oltre lo stile architettonico conservasi un \nbel documento atto a provare, che questa chiesa deve \nessere anteriore all'anno 1118, epoca in cui fu scolpito a \ncaratteri romani sulla predella, sui gradini dell'altare \nmaggiore e sopra la colonna contigua alla tribuna un \nistrumento di donazione, fatto da un conte Bernardo a \nfavore del suo erede; e ciò ad oggetto di rendere più \nsolenne l'atto notarile stipulato poco innanzi in \nMontesingoli presso Siena. \nOpera posteriore è la porta maggiore ricca di ornati, fatta \nl'anno 1292, mentre una delle campane tutt'ora supersiti \nporta il nome del pontefice Onorio II, e dell'abate Ugo, \nfusa nel 1219. Serve di mensa all'altare della cella \nsotterranea una lapide sepolcrale di alabastro del luogo, \ndove è notato il consolato di Flavio Rufino e di Flavio \nEusebio, cioè l'anno 347 dell'Era Volgare. – Non poche \naltre memorie dei tempi romani ed anche etruschi furono \nscavate nei contorni di S. Antimo. – Vedere \nCASTELNUOVO DELL'ABATE e MONTALCINO.",
    "original_title": "ABAZIA DI S. ANTIMO",
    "byte_offset": 22455
  },
  {
    "context": "in Val d'Ombrone",
    "title": "ABAZIA DELL'ARDENGA",
    "body": "sulla \nsinistra ripa di questo fiume nella Comunità e \nGiurisdizione di Montalcino, da cui è circa 4 miglia \ntoscane a scirocco Diocesi e Compartimento di Siena. – Il \nsuo monastero, che attualmente serve di canonica al \nrettore di quella chiesa parrocchiale sotto l'antica \ninvocazione di S. Andrea Apostolo, fondato nel secolo \nXI, prese il nome da un conte Ardingo di Ranieri di stirpe \nfrancese, autore dei conti Ardenghi, Signore del vicino \ncastello di S. Quirico, e consorti dei Manenti di Sarteano. \nEssi ne imitarono l'esempio con introdurre nel monastero \ndell'Ardenga ed in quello di S. Pietro a Petrojo i monaci \nVallombrosani della Badia di Coltibono, i di cui abati per \nvari secoli presedettero e sanzionarono l'elezione di quello \ndell'Ardenga, sino a che questa Badia non passò a \ncommenda a prelati e a cardinali. (ARCH. DIPL. FIOR. \nBadia di Coltibono). La godeva uno di questi, quando Pio \nII la destinò come una parte di dote alla mensa vescovile \ndi Montalcino, mentre altra porzione l'ammensava a \nquella arcivescovile di Siena. Ma essendo sopravvissuto \nal nominato pontefice l'abate commendatario, la Corte di \nRoma ne tenne sospesa l'esecuzione sino a che il Gran \nDuca P. Leopoldo, alla morte dell'ultimo commendatario \ncardinal Salviati, la reclamò per assegnarla, siccome fece, \nall'Opera della cattedrale di Montalcino. – La sua chiesa, \nridotta a cura secolare, di padronato del vescovo di \nMontalcino, è assai grande, e sembra essere stata costruita \na tre navate in forma di basilica, vedendosi le colonne \nmurate sulle fiancate della chiesa, da lunga mano ridotta \nalla sola navata di mezzo. Evvi pure un oratorio \nsotterraneo di gotica architettura che forse servì di \ncimitero. \nL'erudito montalcinese signore Luigi Santi in un assai \npregevole opuscoletto sull'origine della sua patria, \naffacciò argomenti e ragioni molto plausibili per sostenere \nche la chiesa di S. Andrea dell'Ardenga esistesse sino dai \nsecoli longobardici, e che potesse essere una delle pievi \naretine situate nel contado senese, e segnatamente quella \ndenominata S. Andrea in Marcenis, in opposizione a \nquanto dubitò il Regio antiquario signore Filippo \nBrunetti, che la credeva piuttosto la pieve di Montalcino. \nE credo che possa dare peso maggiore all'opinione del \nsignore Santi un'istrumento del 785 dallo stesso Brunetti \nrecentemente pubblicato nella parte II del suo primo tomo \ndel Codice diplomatico, dal quale apparisce che il casale \ndi Marcena essere non doveva molto lontano da quello di \nCosona. La parrocchia dell'Aredenga ha attualmente 106 \nabitanti.",
    "original_title": "ABAZIA DELL'ARDENGA",
    "byte_offset": 26765
  },
  {
    "context": "nel poggio di Civitella",
    "title": "ABAZIA DELL'ARDENGHESCA",
    "body": "presso il torrente Anso o Lanso confluente \ndell'Ombrone, a occidente della strada Regia Grossetana, \nComunità, Giurisdizione e circa 11 miglia toscane a \nsettentrione di Campagnatico, (ERRATA : Diocesi e \nCompartimento di Grosseto) Diocesi di Siena e \nCompartimento di Grosseto. – Dedicata a S. Salvatore e a \nS. Lorenzo, deve la sua origine ai conti Ardengheschi stati \nSignori di Civitella che in vari tempi le assegnarono in \nbenefizio rendite di chiese e terreni. Fu dei Benedettini, \nche vi esistevano fino dal 1108, epoca nella quale un \nconte Bernardo, risedendo nel vicino Montacutolo, \nrinunziò all'abate di S. Salvatore e di S. Lorenzo presso il \nfiume Anso il castello, corte e distretto di Civitella, che il \nfu conte Ranieri aveva già donato a questo monastero, \nnell’atto medesimo che l’abate rilasciava a titolo di feudo \nal conte Bernardo ed ai suoi eredi la metà dello stesso \ncastello e sue pertinenze per l’annuo tributo di una panella \ndi cera. Altre ed in vari tempi furono le donazioni o \nvendite fatte alla stessa Badia, la maggior parte, dai conti \nArdengheschi. Nel 1124 questo monastero insieme con i \nsuoi beni fu preso sotto la protezione di Corrado marchese \ndi Toscana. Nel 1143 con Bolla di Celestino II fu \ndichiarato immediatamente soggetto alla Sede Apostolica, \ncon l’annua retribuzione di due soldi; il quale privilegio \nvenne ripetuto da Lucio II, da Eugenio III, e da \nAlessandro III. In quello emanato da Celestino III (17 \naprile 1194) a conferma delle Bolle precedenti, si notano \nmolte ville, castelli e chiese di giuspadronato della Badia \ndi S. Lorenzo presso il fiume Anso, ed in Val di Merse. \nPossedeva in Orgia, in Montisi, in Mondone, in \nMonteverdi sull’Ombrone, nel poggio di Fercole, nei \ncastelli del Sasso, di Stigliano, di Belagajo, di Monte \nantico, ec. \nVi si mantennero i Benedettini fino a che questi \nallontanatisi dalla morigeratezza monastica e divenuti \nrissosi al segno di ferirsi a mano armata fra di loro \n(ARCH. DIPL. FIOR. Santa Maria degli Angioli di Siena \nanno 1366) furono soppressi con Bolla di Eugenio IV del \n1440. Il monastero allora abbandonato dai religiosi venne \nincorporato al priorato dei Canonici Agostiniani di S. \nSalvatore in S. Maria degli Angeli di Siena con tutti i suoi \nbeni. Dopo la quale unione, effettuata dai deputati della \nRepubblica senese nel 1446, il priore di S. Maria degli \nAngeli assunse il titolo di Conte dell’Ardenghesca. – La \nsua chiesa a tre navate, attualmente ridotta ad una sola, fu \nda molto tempo profanata, ed il monastero in gran parte \ndiruto, e cangiato in abitazione di una famiglia colonica, \naltro non offre all’occhio che un romantico deserto \ncircondato da selve e da piagge incolte. Chi volesse \nvisitarne gli avanzi, esca dalla strada Grossetana alla \nstazione delle Capannelle, da cui l’Ardenghesca è distante \ndue miglia toscane a maestro, o si parta dall’albergo di \nFercole, che è a tre miglia toscane al suo settentrione.",
    "original_title": "ABAZIA DELL'ARDENGHESCA",
    "byte_offset": 29404
  },
  {
    "context": "in Val di Magra",
    "title": "ABAZIA DELL’AULLA",
    "body": "sulla ripa \nsinistra dello stesso fiume al confluente dell’Aulella, nella \nterra omonima, già Aula o corte del marchese Adalberto \nfiglio del conte Bonifazio di Lucca, che la fondò \nnell’anno 884, dedicandola a S. Maria e ad altri Santi, \nsebbene col solo titolo di S. Caprazio venga denominata. \nQuel marchese, nel tempo che la dotò di un ricco \npatrimonio, sparso per quella valle e nella Garfagnana \nalta, la destinò in padronato ai suoi eredi, dai quali \npervenne agli Estensi ed ai Malaspina. Ai primi fu \nconfermata da Arrigo IV, nel 1067, mentre i secondi ne \ngoderono il frutto con il nome di abati commendatari sino \na che, nel 1543, i marchesi di Aulla vendettero al nobile \ngenovese Adamo Centurione per la somma di 4000 scudi \nla terra dell’Aulla coi poggi di Burcione, e i diritti che \navevano sopra il castello di Bibola insieme con il \ngiuspadronato della Badia prenominata. La quale fu a lui \nconfermata il 4 luglio 1550 da Giulio III, e quindi dallo \nstesso pontefice con Bolla del 20 giugno 1554 tolta ai \nmonaci Olivetani, che dopo i Benedettini l’abitarono, e \nridotta a commenda secolare, conferendo la ricca sua \nprebenda al chierico Jacopo Centurione, con l’obbligo di \nmantenere pel servizio della sua chiesa un sacerdote \ncurato, oggi proposto dell’Aulla. \nGli eredi e successori di Adamo Centurione godettero \nlungo temp o il fondo e benefizio dell’Aulla, ma la parte \nche essi presero nella guerra della successione, fu cagione \ndella perdita di quel feudo Imperiale e del padronato \ndell’annessa Badia, accordata poi, con Diploma di Carlo \nVI, del 31 ottobre 1714, al marchese Alessandro \nMalaspina di Podenzana, che nominò in abate uno dei \nmarchesi di Mulazzo. Alla di cui vacanza, per lettere \ndell’imperatore Giuseppe II, del 2 ottobre 1767, dirette al \nvescovo di Luni e Sarzana, fu proposto e nominato in \nabate dell’Aulla un marchese Alfonso di Podenzana. \nI beni di questa pingue Badia vennero in gran parte \nalienati sotto il regime francese per decreto della \nRepubblica italiana del 3 settembre 1802. \nFu nel suo chiostro, di cui oggi fa parte la canonica del \nproposto, dove nel 31 maggio del 1202 seguì il \ngiuramento di adesione al Lodo pronunziato nel 12 dello \nstesso mese dagli arbitri sopra alcune vertenze fra il \nvescovo di Luni, i marchesi Malaspina ed i nobili di \nVezzano, presenti molti signori di Lunigiana e di Versilia. \nLa suddetta propositura comprende 790 abitanti. – Vedere \nAULLA Terra in Val di Magra.",
    "original_title": "ABAZIA DELL’AULLA",
    "byte_offset": 32443
  },
  {
    "context": "in Romagna",
    "title": "ABAZIA DI BAGNO",
    "body": "ora pieve e \npropositura della Terra di S. MARIA di BAGNO, sul \nrovescio dell’apennino di Camaldoli, nella sinistra ripa \ndel fiume Savio, Comunità e Giurisdizione della Terra \ndentro la quale risiede, già parte della Pentapoli donata da \nPipino ai pontefici, nella diocesi anticamente di Sarsina, \npoi Nullius, attualmente di Sansepolcro, Compartimento \ndi Firenze. \nLa più antica memoria che si conosca relativa a questo \nluogo è una Bolla dell’871, con la quale Adriano II \nconcede in benefizio a Giovanni vescovo di Arezzo, sua \nvita natural durante, la chiesa di S. Maria nel territorio di \nBagno di giurisdizione di S. Pietro, a condizione di \ncostruirvi un monastero sotto la Regola di S. Benedetto, \nassegnandogli in dote la selva del superiore apennino, nei \nconfini del territorio aretino, stata poco innanzi donata \ndallo stesso vescovo alla Santa Sede. Ordina nel tempo \nstesso che il fonte battesimale dalla chiesa di S. Salvatore \nsia traslocato in quella di S. Maria per essere in mezzo \nalla Massa ossia territorio di Bagno, luogo detto \nAcquacalda; e che, dopo la morte del vescovo \nsoprannominato, il nuovo monastero Benedettino sia \nimmediatamente soggetto alla Sede Apostolica. – Se una \ntale deliberazione avesse effetto, non vi è documento \nposteriore che ne lo assicuri. Certo è che nel secolo XII in \nvece dei monaci esistevano a S. Maria in Bagno i canonici \npreseduti da un pievano arciprete, i quali secondo l’uso di \nquella età conducevano vita comune e regolare. Allora la \npieve di Bagno era matrice di molte chiese di quella valle, \ncontrastate però dalla Badia Camaldolense del Trivio, \nsegnatamente per quelle di S. Salvatore a Donicilio, di S. \nNiccolò a Mazzi e di S. Paolo presso Monte Granelli, ad \nonta di vari Brevi pontificii emanati nel 1136, 1156, 1181, \n1193 e 1226 a favore degli arcipreti di Bagno. – \nFinalmente dopo una permuta fatta nel 1298, col consenso \ndi Bonifazio VIII, dai conti Guidi signori di Bagno, \nrelativamente al padronato che essi godevano di questa \npieve, a favore del priore ed eremiti di Camaldoli, \nricevendone in concambio il castello di Soci nel \nCasentino, fu d'allora in poi la chiesa di Bagno dipendente \ndal superiore del Sacro Eremo, che la convertì in un \npriorato Camaldolense, ad esso immediatamente soggetta, \nsino a che con Bolla di Sisto IV del 1480 il priorato fu \neretto in Badia sotto la regola di Camaldoli. Fu dichiarata \nnuovamente Nullius Diocesis da Gregorio XIII (anno \n1577) e da Urbano VIII (anno 1635) abbenchè da Leone \nX fosse stata assoggettata alla diocesi di S. Sepolcro, cui \nfinalmente restò aggregata la sua propositura. È \namministrata da un pievano secolare, dacché ebbe luogo \nla soppressione di questo monastero, accaduta nel 1810. \nAlla quale arcipretura non restano attualmente che tre \nparrocchie filiali, cioè, la prioria di S. Salvatore a Corce \nSanta, quella di S. Silvestro a Fontechiusi e la cura di S. \nBartolommeo a Vessa. – La chiesa di una sola navata é \nassai decente e piuttosto vasta con sette cappelle per parte, \ne alcuni buoni quadri, fra i quali quello di S. Romualdo e \ndi S. Pier Damiano, che porta il nome del priore \nCamaldolense che l'ordinò nel 1568. Fu internamente \nrestaurata nel secolo XVIII, ma la facciata conserva \nl'antica sua architettura, e sembra opera del secolo XV, \nforse contemporanea alla costruzione del contiguo \nmonastero, il di cui chiostro è circondato da un ampio \nloggiato. – Nel 1287 vi fu traslatato solennemente dal \nvicino monastero di S. Lucia il corpo della Beata \nGiovanna monaca Camaldolense. Nel 1355 si tennero \nnella canonica della pieve di Bagno i Comizi generali \ndella Congregazione di Camaldoli. (Annuario \nCamaldolense). – Vedere BAGNO Terra.",
    "original_title": "ABAZIA DI BAGNO",
    "byte_offset": 34983
  },
  {
    "context": "nel Pistojese",
    "title": "ABAZIA DI S. BARONTO",
    "body": "– Vedere BARONTO (S.)",
    "original_title": "ABAZIA DI S. BARONTO",
    "byte_offset": 38765
  },
  {
    "context": "",
    "title": "ABAZIA DI S. BENEDETTO IN ALPE, o IN BIFORCO",
    "body": "Sulla sinistra costa d'Apennino, sotto quel \nfiume che suso avante appellasi Acquacheta, e più in \nbasso perde il suo nome nel Montone, risiede questo \nmonastero, che al dire di Dante dovea per mille esser \nricetto. Trovasi a ponente della nuova strada regia che per \nl'Alpe di S. Gaudenzio penetra nella valle del Montone, \nDiocesi di Faenza, Comunità e sei miglia toscane a \nlibeccio di Portico, Giurisdizione della Rocca S. \nCasciano, Compartimento di Firenze. Si disse in Biforco \ndalla congiunzione di due torrenti Acquacheta e Rio \nDestro, presso al cui influente esiste il paese di S. \nBenedetto poco sotto al monastero. – La sua origine risale \nai tempi di Ottone III, poiché esisteva quivi presso un \nEremo, quando vi si recò la prima volta, nel 989, S. \nRomualdo da Ravenna, e la seconda volta nel 1021 per \nrestituire alla Badia di Biforco la rilassata disciplina \neremitica. A favorire le mire del santo Institutore \nconcorse la generosità di Arrigo II, con un suo Diploma \ndato in Ravenna il 31 dicembre 1022 a favore del \nmonastero di S. Benedetto, costruito in un terreno della \nCorona. Privilegiato dagli arcivescovi di Ravenna, \naumentò in seguito di sostanze e di territorio per \nelargizioni fatte dai conti Guidi, dai nobili della Rocca S. \nCasciano, e da altri Signori di quell'apennino, i quali \ncederono alla Badia di Biforco il giuspadronato di molte \npievi e chiese con le dipendenti possessioni. Nel 1124 \nCalisto II prese sotto la protezione della Santa Sede il \nmonastero con tutto il suo Territorio, del quale ivi si \ndescrivono i limiti. \nNel 1499 Alessandro VI v'introdusse i Vallombrosani, \nche vi stettero fino al 1529, epoca nella quale Clemente \nVII l'ammenso alla Collegiata di S. Lorenzo di Firenze, \nche ne conserva sempre il padronato, e nomina il rettore \ndi quella parrocchia, cui serve di abitazione una parte \ndell'antico monastero. Ha una popolazione di 770 abitanti.",
    "original_title": "ABAZIA DI S. BENEDETTO IN ALPE, o IN",
    "byte_offset": 38831
  },
  {
    "context": "in Val d'Ombrone",
    "title": "ABAZIA DELLA BERARDENGA",
    "body": "presso un antico castello denominato il Monastero sul \ntorrente Coggia, nella Comunità, Giurisdizione e tre \nmiglia toscane a levante di Castelnuovo Berardenga, nel \npopolo dei SS. Jacopo e Cristoforo a Monastero, Diocesi \ndi Arezzo, Compartimento di Siena. – Dedicata a S. \nSalvatore e a S. Alessandro in luogo detto a Fontebuona, \nfu edificata e ampiamente dotata sotto gli anni 867 e 882 \nda Wuinigi conte di Siena di origine francese, autore delle \nillustri prosapie dei Scialenghi, degli Ardenghi, dei \nManenti, dei Berardenghi ec. Destinata in origine per le \ndonne, cui doveva presedere una delle famiglie del \nfondatore, passò ai monaci Camaldolensi, ai quali fu \nrassegnata nel 1003 dai pronipoti del conte Wuinigi che \nne aumentarono le entrate, confermate dalla contessa \nBeatrice duchessa di Toscana, nel 1070, e da vari sovrani \ne pontefici, segnatamente rapporto alla giurisdizione di \nmolte chiese di quel Contado. Nel 1346 l'abate della \nBerardenga sottopose alla giurisdizione civile del comune \ndi Siena il castello della Berardenga, oggi detto \nCastelnuovo, alla qual'epoca trovavasi conventuale della \nBadia Berardenga un monaco, chiamato Angiolo di Tura, \nprobabilmente il continuatore della Cronaca senese del \nDei, dal 1348 al 1384. (ARCH. DIPL. FIOR. Badia di S. \nMustiola di Siena). \nData in commenda dopo il secolo XIV, fu aggregata nel \n1400 a quella dello stesso ordine in S. Mustiola a Siena. \nNel 1720, essendo in gran decadenza la fabbrica, l'abate \ncommendatario Alessandro Zondadari arcivescovo di \nSiena la fece restaurare, ed è oggi ridotta a oratorio, dopo \nessere stato alienato nel 1810 il convento e le poche \npossessioni rimaste.",
    "original_title": "ABAZIA DELLA BERARDENGA",
    "byte_offset": 40811
  },
  {
    "context": "nella Maremma Volterrana",
    "title": "ABAZIA DI BIBBONA (S. Maria del Mansio o Masio, poi de'Masi)",
    "body": "Comunità di \nBibbona, Giurisdizione di Guardistallo, Diocesi di \nVolterra, Compartimento di Pisa. – Era già monastero \nnell'anno 797, eretto nel Vico Masio, quando il suo \npatrono e Rettore prete Causualdo ne fece l'offerta alla \ncattedrale di S. Martino di Lucca (Memorie Lucchesi, \nTomo IV). – Fu dato ai Benedettini, al di cui abate \nMartino è diretta una Bolla di papa Alessandro III scritta \nda Benevento il 20 maggio 1168, e con la quale ad \nesempio del pontefice Adriano prende il monastero di S. \nMaria apud Mansium sotto la sua protezione, \nconfermandogli tutte le donazioni, giuspadronati e decime \ndi varie chiese comprese nelle Diocesi di Lucca e di \nVolterra, ed esentandolo dalla giurisdizione secolare \n(ARCH. DIPL. FIOR. Badia di Ripoli). \nNel 1257 fu ivi abbracciato l'Istituto Vallombrosano sotto \nil governo dell'abate generale B. Tesauro, che ne ottenne \nconferma dal pontefice Alessandro IV (primo marzo \n1257). Dopo il quale cangiamento sembra doversi \nriportare la nuova costruzione della chiesa e monastero \ndel Masio, di cui si veggono tuttora gli avanzi in pietre \nquadrate di tufo conchigliare biancastro presso al castello \ndi Bibbona, posta in un risalto di poggio, mezzo miglio \ntoscano a settentrione della nuova Via Emilia. \nMa questa primitiva posizione divenuta infesta per \ndeterioramento di aria, e per il frequente pericolo dei \ncorsari, fu abbandonata, tosto che Gregorio XIII, nel \n1577, concedè ai monaci del Masio la chiesa di S. Maria \ndella Pietà posta dentro il castello di Bibbona, il regime \ndella quale fu affidato ad un priore dello stesso Ordine, \nmentre il restante della famiglia si riunì al monastero di S. \nMaria di Serena a Chiusdino. Ridotta nel 1785 a benefizio \nsecolare, fu questo assegnato alla pieve di Bibbona.",
    "original_title": "ABAZIA DI BIBBONA",
    "byte_offset": 42537
  },
  {
    "context": "",
    "title": "ABAZIA DEL BORGO A BUGGIANO",
    "body": "– Vedere BORGO A BUGGIANO.",
    "original_title": "ABAZIA DEL BORGO A BUGGIANO",
    "byte_offset": 44413
  },
  {
    "context": "",
    "title": "ABAZIA DEL BORGO DI MARRADI",
    "body": "– Vedere ABAZIA DI S. REPARATA.",
    "original_title": "ABAZIA DEL BORGO DI MARRADI",
    "byte_offset": 44478
  },
  {
    "context": "nella valle dell'Arno inferiore",
    "title": "ABAZIA DI BORGONUOVO o DI FUCECCHIO",
    "body": "sotto il titolo di S. Salvatore e S. \nMaria, attualmente convento di frati Minori dentro la \nTerra di Fucecchio. – È una delle Badie fondate sulla fine \ndel secolo X (anno 996) dal conte Lotario nel luogo di \nBorgonuovo, dove i suoi genitori, conte Cadolo di \nCunerado di Tedicio e la di lui moglie contessa Gemma \nnata da Landolfo principe di Benvenuto, eretto avevano \nuna cappella alle pendici del poggio di Fucecchio presso \nla riva destra dell'Arno, lungo la via Francesca. – Ridotta \na monastero, largamente provveduta di beni mediante \nconcessioni fatte sotto gli anni 1003 e 1006, fu assegnato \ntosto ai Benedettini, i quali adottarono la regola \nVallombrosana dopo che il figlio del fondatore, conte \nGuglielmo Bulgaro, edificato dalle virtuose azioni di S. \nGiovanni Gualberto, consegnò le ereditate Badie di \nSettimo e di Borgonuovo allo stesso Istitutore dell'Ordine \nVallombrosano, perché v'introducesse l'acclamata riforma. \nInfatti poco dopo eseguita da S. Pietro Igneo la prova del \nfuoco nel monastero di Settimo (anno 1068) si recò questi \na presedere i cenobiti di Fucecchio, dove lo ritroviamo \nabate anche all'anno 1087, quando fu donata al monastero \ndi Borgonuovo, e per esso all'abate Pietro vescovo di \nAlbano una vigna nel popolo di S. Martino a Pitriolo (a \nCastelfranco di sotto). \nNé meno generosi verso cotes to stabilimento monastico \npuò dirsi che fossero gli eredi del conte Lotario, siccome \nlo confermano gli atti di donazione del conte Bulgaro suo \nfiglio, del conte Uguccione suo nipote e dei conti Ugo e \nLotario suoi pronipoti (LAMI odepor.). \nNel 1084 Leone vescovo di Pistoja pose sotto la \ndipendenza dell'abate di Fucecchio il nuovo monastero \ndei Vallombrosani da esso fondato in S. Michele a Forcoli \npresso Pistoja. – Fu pure un annesso di questa Badia il \nmonastero oggi diruto di S. Bartolommeo a Cappiano \nofferto sul principiare del secolo XII ad Anselmo abate di \nFucecchio, a quell'Anselmo stesso che ottenne a favore \ndella sua Badia un Placito dalla contessa Matilde, mentre \nessa stava all'assedio di Prato; ed è quell'abate di cui fa \nmenzione una sentenza pronunziata dal pontefice \nPasquale II in una controversia insorta, a cagione di \nalcune chiese, fra i monaci di Fucecchio ed il proposto \ndella pieve di S. Genesio. \nNel novero degli imperatori che favorirono questa Badia \nsi contano i due primi Federighi e Arrigo VI. Assai \nmaggiore fu il numero dei pontefici, a cominciare da \nGregorio VII, il quale con Breve del 9 maggio 1085 prese \nsotto la protezione della Sede Apostolica il monastero con \nle chiese di Fucecchio. – Ad istanza del conte Uguccione \ndi Bulgaro il pontefice Urbano II, nel 1098, accordò ai \nVallombrosani di Fucecchio facoltà di erigere una chiesa \na S. Giovanni Batista con battistero sopra il poggio di \nFucecchio, conosciuto allora col vocabolo di \nSalamarzana. La qual Bolla venne poi confermata da \nPasquale II, mentre permise ai monaci di Borgonuovo di \npotere edificare sullo stesso poggio il nuovo monastero, \nabbandonando l'antico situato in ripa d'Arno. L'erezione \ndella nuova parrocchia di S. Giovanni Batista \n(attualmente Collegiata), la sua indipendenza dall'antica \npieve di S. Pietro a Cappiano, il diritto di eleggere il \nparroco indipendentemente dall'Ordinario, cagionò ben \npresto dispareri e contrasti fra gli abati di Fucecchio ed i \nvescovi di Lucca sino al punto da dover più volte \nrichiamare l'attenzione e l'intervento del pontefice \nInnocenzo III per appianarli (LAMI odepor. anni 1205 e \n1209). \nScorsero però pochi anni dacché l'influenza vescovile \nsuperò quella dei monaci, i quali dovettero dopo la metà \ndel secolo XIII cedere il loro convento alle monache di S. \nMaria di Gattajola, trasferite posteriormente in Lucca a S. \nChiara, le quali acquistarono insieme coi beni e chiese \ndella Badia anche la giurisdizione spirituale sulla Terra di \nFucecchio, cedendo il monastero e chiesa di S. Salvatore \nai frati Minori di S. Francesco. \nLa prima memoria dei Francescani di Fucecchio si \nriscontra in un Istrumento del 29 giugno, anno 1310, dove \ninterviene un Fra Tommaso da Siena, Guardiano dei \nConventuali di Fucecchio (Odepor. Citato); lo che \nprecederebbe di 25 anni la Bolla di Benedetto XII diretta \nal pievano di S. Giovanni Batista di Fucecchio, e che \ncitasi da Wadingo come la più antica notizia del convento \ndei minori di Fucecchio. \nAssai più lungamente che in Fucecchio si mantennero i \nVallombrosani nel vicino monastero di S. Bartolommeo \ndi Cappiano, il cui giuspadronato fu dalle monache \nsoprannominate rinunziato nel 1306 ai vescovi di Lucca \n(ARCH. DIPL. FIOR. Collegiata di Fucecchio).",
    "original_title": "ABAZIA DI BORGONUOVO o DI FUCECCHIO",
    "byte_offset": 44547
  },
  {
    "context": "",
    "title": "ABAZIA DEL BORGO SANSEPOLCRO",
    "body": "– Vedere SANSEPOLCRO.",
    "original_title": "ABAZIA DEL BORGO SANSEPOLCRO",
    "byte_offset": 49288
  },
  {
    "context": "sulla pendice settentrionale del Monte Senario",
    "title": "ABAZIA DI BUONSOLAZZO già detta di S. BARTOLOMMEO IN FORCOLESE",
    "body": "nella vallecola del \ntorrente Carza, tributario del fiume Sieve, parrocchia di S. \nClemente alla Tassaja, piviere di Faltona, Comunità, \nGiurisdizione e circa 5 miglia toscane a libeccio del \nBorgo San Lorenzo, Diocesi e Compartimento di Firenze, \nche è 11 miglia toscane a settentrione. \nStando al favoloso racconto del Villani, vi furono alcuni \nche credettero questa una delle sette Badie fondate dal \ngran conte Ugo spaventato dall'orrore della foresta e dai \nmaniglodi che l'abitavano. La quale allegorica finzione \npoté avere origine dal tetro aspetto di questo luogo, e \ndall'inospita maniera con cui sino d'allora si accoglievano \nquelli che per caso o per curiosità capitavano in \nForcolese, cui tutt'altro epiteto si meriterebbe, non mai \nquello di Buonsolazzo. \nLe più antiche memorie di questa Badia sono del secolo \nXI, quando il conte Ugo era già da gran tempo mancato ai \nviventi. Fu in origine monastero di Benedettini \nsubordinati alla Badia di S. Gaudenzio a piè dell'Alpe. \nNell'anno 1320, per ordine del vescovo di Firenze \nAntonio Orso vennero di là espulsi i Cassinensi, i quali \nspogliarono in modo la casa di Buonsolazzo, che i \nCistercensi inviati colà dalla Badia di Settimo per \nrimpiazzarli, dovettero ricorrere alla Repubblica \nFiorentina perché li soccorresse di ajuti, siccome fece con \nsua provvisione del 14 aprile 1321. \nCon Bolla di Niccolò V del 1453 il monastero di \nBuonsolazzo fu aggregato a quello di Settimo con obbligo \ndi non diminuire il numero dei monaci, e il di cui abate \nportava il titolo di Signore della Carza, da un distrutto \ncastello detto la Carza vecchia nello stesso popolo di \nTassaja o Montecaroso. Sotto il governo del Gran Duca \nCosimo III, ampliato il chiostro, e con magnificenza \nriedificata la chiesa di Buonsolazzo, nel 1705, fu dato ai \nsolitari della Trappa chiamati dalla Francia, i quali vi \nrestarono sino al 1782, epoca della soppressione di questa \nBadia. – Fra le copiose pergamene relative a questo \nmonastero, che insieme con quelle di Settimo e di \nCestello trovansi raccolte ed ordinate nel Regio Archivio \nDiplomatico di Firenze, ve ne ha molte atte a rischiarare \nla geografia, la storia civile ed ecclesiastica, non che la \ngenealogia di alcune famiglie magnatizie che dominarono \nnei primi secoli dopo il mille nel Mugello occidentale. \nUna membrana dell'anno 1317 giova a fissare l'epoca del \nprimo stipite conosciuto della famiglia Medici. – Vedere \nCORNETOLE (S. Stefano a). ",
    "original_title": "ABAZIA DI BUONSOLAZZO",
    "byte_offset": 49349
  },
  {
    "context": "– Vedere ",
    "title": "ABAZIA DI CAMAJORE nel ducato di Lucca",
    "body": "CAMAJORE.",
    "original_title": "ABAZIA DI CAMAJORE nel ducato di Lucca",
    "byte_offset": 51952
  },
  {
    "context": "",
    "title": "ABAZIA DI CAPOLONA nel piano di AREZZO",
    "body": "- Vedere CAPOLONA.",
    "original_title": "ABAZIA DI CAPOLONA nel piano di AREZZO",
    "byte_offset": 52020
  },
  {
    "context": "",
    "title": "ABAZIA DI CEPARANA in Val di Magra",
    "body": "- Vedere CEPARANA. ",
    "original_title": "ABAZIA DI CEPARANA in Val di Magra",
    "byte_offset": 52088
  },
  {
    "context": "nel Val d'Arno superiore (S. Lorenzo)",
    "title": "ABAZIA DI COLTIBUONO",
    "body": "ora semplice parrocchia, nel dorso orientale e \nquasi sul crine dei poggi e sulla via provinciale che da \nMontevarchi guida nel Chianti alto, Comunità e 3 miglia \ntoscane a settentrione di Gajole, Diocesi di Fiesole, \nCompartimento di Siena. – La sua chiesa fu eretta nel \n1049 dai figli di Geremia e di Gherardo, autori dei \nFiridolfi e dei Ricasoli, nell'antico piviere di S. Pietro in \nAvane o Avenano. I quali fondatori due anni dopo le \nassegnarono diversi beni pel mantenimento di una \ncongregazione di sacerdoti e di chierici che ivi si riunì \nsotto la protezione del cardinale vescovo Umberto \ndichiarato conservatore del monastero, e che fu presente \nall'atto celebrato nello stesso luogo di Coltibuono. Sì fatto \ndocumento tenderebbe a infirmare l'asserzione di alcuni \nscrittori che dissero la Badia di Coltibuono donata nello \nstesso anno 1051 a S. Giovanni Gualberto. Fu bensì \naggregata assai di buon'ora alla Congregazione \nVallombrosana, e favorita di doni e di privilegi, siccome \nlo contestano una Bolla di Pasquale II diretta nel 1115 \nall'abate Adimaro di Vallombrosa ed un Diploma di \nCorrado marchese di Toscana concesso nel 1122 ai \nmonaci di Coltibuono. Molte furono l'elargizioni che \ncontinuarono a fare alla stessa Badia i discendenti dei \nfondatori, patroni del monastero, ed altre persone ancora, \nmosse dalla fama, in cui quivi crebbe in santità l'eremita \nBenedetto de'Ricasoli. In grazia di che in breve tempo il \nmonastero di Coltibuono si trovò padrone di un vasto \npatrimonio, con la giurisdizione sopra molte chiese; \nmentre il suo abate esercitava superiorità anche sulle \nBadie dell'Ardenga, di Spinetta, e di S. Jacopo di Siena. \nCon tutto che la Repubblica Fiorentina sino al 1239 \navesse preso sotto la sua protezione il monastero di \nColtibuono, dovette però anch'esso contribuire la sua \nquota in occasione della colletta di lire 15, 000 imposta \nnell'anno 1263 (8 giugno) al clero, ad oggetto di risarcire i \nponti ed i muri del secondo cerchio della città. (ARCH. \nDIPL. FIOR. Badia di Coltibuono). Non fa meraviglia \npertanto, che, per le pingui sue entrate, il monastero di \nColtibuono fosse assegnato in commenda abaziale a \ndiversi illustri prelati, fra i quali si conta il cardinale \nGiovanni dei Medici, poi Leone X: né se alla sua \nsoppressione, nel 1810, conservava ancora un vistoso \nnumero di poderi, mulini, case e palazzi, dei quali faceva \nparte quella estesa fattoria, che fu poi bersaglio della \nfortuna in una famosa lotteria, fattoria attualmente \nacquistata dal principe PONYATOWSCHY. – Ha \n\n(ERRATA: 185 abitanti) 194 abitanti. \nVi si fa una Fiera di bestiame il primo lunedì di gennajo, e \nil terzo lunedì di luglio.",
    "original_title": "ABAZIA DI COLTIBUONO",
    "byte_offset": 52152
  },
  {
    "context": "in Romagna (S. Maria)",
    "title": "ABAZIA DI CRESPINO o CRISPINO",
    "body": "sulla ripida schiena dell'Appennino che separa il \nMugello dalla valle del Lamone, nel cui fiume influisce il \ntorrente Crespino da cui ebbe nome, nell'antica via del \nGiogo che separa il Territorio di Firenze dall'Emilia, \nComunità, Giurisdizione e 5 miglia toscane a libeccio di \nMarradi, Diocesi di Faenza, Compartimento di Firenze, da \ncui è circa a 22 miglia toscane a greco. – Risiede un \nmiglio sopra la pittoresca cascata di Valbura in mezzo alle \ndirute rocche di Casaglia, di Lozzole e di Corgnole, \nsegnalate nella storia per la lunga tirannia dei Pagani di \nSusinana, dei conti Guidi, degli Ubaldini, e di altri regoli \ndi quell'apennino. \nLe memorie dell'abazia di Crespino non sono più antiche \ndel secolo XI inoltrato. A detta epoca non sembra che \nancora vi si professasse l'istituto di Vallombrosa, mentre \nquesto vi fu introdotto dopo la deliberazione, che i suoi \nmonaci unitamente a quelli della Badia di S. Riparata di \nMarradi, dalla quale il monastero di Crespino in origine \ndipendeva, presero nel dì 21 novembre 1112. Da una \nmembrana del 25 agosto 1097 esistente nel Regio \nArchivio Diplomatico fra quelle della Badia di Ripoli, \nrisulta che il monastero di Crespino dipendeva sino \nd'allora dalla giurisdizione politica di Firenze, dalla quale \ncercò di emanciparlo l'imperatore Federigo I con diploma \nemanato in Castrocaro il 12 ottobre 1160. Ciò fu in grazia \ndei buoni trattamenti che da quei monaci furono usati al \nduca di Baviera in occasione di trapassare per \nquell'apennino; obbligandoli per altro a costruire un ponte \ne un albergo al luogo detto Para Cappello, col ritrarne un \ndeterminato pedaggio. – Quanto poco simili diplomi \nimponessero alla Repubblica Fiorentina, intenta ad \nestendere, non che a conservare illesa la civile sua \ngiurisdizione territoriale, lo dà a divedere un Breve \nd'Innocenzo III del 14 febbrajo 1207, con il quale ordina \nall'abate di S. Stefano di Bologna di adoprarsi in guisa da \nliberare il monastero dei Vallombrosani di Crespino dalle \nmolestie del comune di Firenze, che pretendeva la \nsoddisfazione delle tasse e collette, come parte del \nterritorio dipendente dalla sua podestà. (ARCH. DIPL. \nFIOR. Badia di Ripoli) \nNuove promiscuità e contrasti di poteri dovettero \nemergere, dopo che i conti Guidi di Modigliana ottennero \ndall'imp eratore Federigo II (anno 1220) la giurisdizione \nfeudale sulla Badia di Crespino. Diminuirono col \nprogredire dei secoli a quest'ultima le rendite, sia perché \nconferite vennero in gran parte in pensione, sia per essere \naltre volte assegnate in prebenda agli abati eletti dai \npontefici, fra i quali si trovano molti individui della casa \nValgimigli di Marradi. – Dopo la Bolla d'Innocenzo X del \n1652, anche la Badia di Crespino subì la sorte dei \nmonasteri abitati da troppo scarso numero di religiosi. Fu \nsecolarizzato e reso inamovibile al cadere del secolo \nXVIII, lasciandovisi un sacerdote monaco per la cura \ndell'anime. La parrocchia di S. Maria di Crespino ha una \npopolazione di 233 abitanti. ",
    "original_title": "ABAZIA DI CRESPINO o CRISPINO",
    "byte_offset": 54917
  },
  {
    "context": "",
    "title": "ABAZIA DI S. ELLERO in Romagna",
    "body": "- Vedere ABAZIA DI GALEATA.",
    "original_title": "ABAZIA DI S. ELLERO in Romagna",
    "byte_offset": 58019
  },
  {
    "context": "",
    "title": "ABAZIA DI S. ELLERO in Val d’Arno",
    "body": "- Vedere ELLERO (S.), e ALFIANO.",
    "original_title": "ABAZIA DI S. ELLERO in Val d’Arno",
    "byte_offset": 58087
  },
  {
    "context": "presso Siena",
    "title": "ABAZIA DI S. EUGENIO IN PILOSIANO",
    "body": "oggi detta il Monistero, parrocchia vicino a 1 miglio \ntoscano, fuori di porta S. Marco. – È forse questa la più \nantica Abazia della Toscana Granducale, avvegnachè la \nsua fondazione risale all'anno 730 per opera del \nLongobardo Warnifredo castaldo regio di Siena, che \ngenerosamente la dotò. – Risiede tutt'ora il suo fabbricato \nsopra una piaggia che domina la strada Regia Grossetana, \ndove nel 1270 si accampò con l'esercito della lega guelfa \nil conte Guido di Montfort, vicario del re Carlo d'Angiò \nper mettere a ruba la vicina città e tutta la contrada. \nResero più celebre nella storia questa località le \nfortificazioni erettevi nel 1553 dal maresciallo Pietro \nStrozzi, e combattute non senza ostacolo e coraggio dal \nmarchese di Marignano. \nFu questa Badia costantemente dei Benedettini, alla quale \nvennero aggregati nel 1446 (29 ottobre) dal pontefice \nEugenio IV i monaci di S. Spirito di Siena, e della Badia \ndi S. Salvatore all'Isola, dello stesso ordine. I loro \ndocumenti furono riuniti in un solo archivio, e \ncominciano dall'anno 948, quando Devoto abate di S. \nEugenio allivellò i terreni situati a Camugliano. Regalata \ndi beni e di giurisdizioni sopra molte chiese, favorita da \nvari imperatori costantemente protetta dai pontefici, essa \ndivenne viemaggiormente doviziosa, siccome lo danno a \nconoscere due diplomi di Arrigo IV del 4 giugno 1181, e \ndi Federigo I del 1185 (8 agosto) diretti dagli abati di S. \nEugenio. In un Istrumento della Badia di Passignano \nrelativo alla vendita di una vigna posta a S. Eugenio e \ncelebrato in Siena nel dicembre dell'anno 1052, si fa \nmenzione di un Ugolino del fu Gino denominato \nCapponi, che fu poi casato e nome prediletto di una \ncospicua famiglia fiorentina, celebre nella storia patria. \nLa Badia di S. Eugenio fu soppressa nella seconda metà \ndel secolo XVIII, epoca in cui venne congruato, e quindi \ndichiarato inamovibile il parroco di quest'antica cura, \nsotto il titolo di S. Bartolommeo a Monistero. – \nComprende attualmente 495 abitanti.",
    "original_title": "ABAZIA DI S. EUGENIO IN PILOSIANO",
    "byte_offset": 58165
  },
  {
    "context": "nel porto vecchio di Piombino (SS. Giustiniano e Bartolommeo)",
    "title": "ABAZIA DI FALESIA",
    "body": "Monastero da gran \ntempo diruto presso l'oratorio della Madonna di Falesia, \nnella rada a levante di Piombino, luogo detto porta \nVecchia, nella cui vicinanza era un'antica stazione della \nvia Aurelia, non lungi dalla quale approdò nell'anno 415 \nRutilio Numaziano che ne descrisse la località. – Fu \ndotata ed eretta nel 1022 per i Benedettini nelle terre dei \nconti della Gherardesca da sei fratelli figli del conte \nTeodicio della stessa nobile prosapia, i quali la posero \nsotto l'immediata protezione dei pontefici, riservandosi il \ngiuspadronato. Nello stesso secolo vi acquistò una \nqualche giurisdizione il famoso monastero di Bobbio per \ninvestitura acquistata della porzione spettante agli eredi \ndel conte Teodicio, uno dei sei fratelli fondatori, e per \nconto della quale il marchese Aldalberto della Consorteria \ndegli Estensi, fece nel 1077 una solenne rinunzia (Murat. \nAnt. Esten.). \nNel numero delle possessioni di questo monastero era \ncompreso il castello e rocca di Piombino col suo distretto, \nche l'abate ed i monaci di Falesia, nel 1115 in parte, e poi \nnel 1135 intieramente rinunziarono a favore dell'opera \ndella Primaziale di Pisa per il \nPrezzo di soldi 3500, compreso un appezzamento di terra \nposto a contatto della chiesa di S. Nicola fuori della città. \nEccettuarono dalla vendita una porzione di suolo presso a \nPiombino destinato a edificarvi una nuova chiesa e \nmonastero, che poscia fu eretta di fatto sotto il titolo di S. \nQuirico, là dove se ne veggono tuttora le vestigia nel \npoggio a maestro di Piombino. A questo monastero \nsituato in aria più salubre, sembra che si fossero già \ntrasferiti i benedettini di Falesia nel 1144, quando \nCelestino II diresse al suo abate una Bolla concistoriale. \nNel 1249 i conti di Campiglia accordarono in benefizio a \nquei monaci la metà di un mulino con terre annesse, posto \nil tutto nel distretto Campigliese, nel luogo detto Caldana. \nAbbandonato dai religiosi il locale, nel 1257, fu dal \npontefice Alessandro IV donato alle Clarisse di S. Maria \ndi Massa, che lo ritennero fino al 1486, epoca nella quale \nper decreto di Sisto IV fu ceduto ai Francescani \nconventuali di Piombino. – Vedere PIOMBINO.",
    "original_title": "ABAZIA DI FALESIA",
    "byte_offset": 60258
  },
  {
    "context": "sotto l'invocazione dei SS. Bartolommeo e Romolo nel poggio di Fiesole",
    "title": "ABAZIA FIESOLANA",
    "body": "È situata a \nmezza costa della deliziosa collina fiesolana, fra il ponte \nalla Badia ed il soppresso monastero di S. Domenico, \nnella cui parrocchia è compresa, un miglio e mezzo a \ngreco di Firenze, donde si domina la sottoposta capitale e \ngran parte della sua florida e popolatissima valle. – Fu \nfondata nel 1028 sul luogo dell'antico duomo di Fiesole \ndal vescovo Jacopo Bavaro, autore dell'attuale cattedrale \ne della sua canonica. \nNonostantecchè fosse invitato dalla Fonte Avellana \nAzzone discepolo di S. Romualdo all'oggetto di regolare \nla famiglia del monastero fiesolano, pure vi riscontriamo \nassai presto i Benedettini Cassinensi, ai quali reputo \ndoversi riferire quel Mauro abate di S. Romolo a Fiesole, \nche nell'anno 1167 diede in livello a Lanfranco abate di \nBuonsolazzo terre poste nella villa di Pezetole. Forse fin \nd'allora Fiesole aveva già perduto la sua giurisdizione \ncivile, mentre l'atto fu rogato nel monastero di S. Romolo \nsito in Fesulas Vicaria Florentina (Annuario \nCamaldolese Tomo II). – Alla Badia fiesolana furono \nassegnate in dote dal fondatore varie possessioni della sua \nmensa vescovile, fra le quali il monastero di S. Salvatore \nin Val d'Agna, che gl'imperatori Ottone III, e Corrado II \navevano donato (anni 984 e 1027) ai vescovi Fiesolani. – \nPassò dai Benedettini ai canonici Lateranensi di S. \nFrediano di Lucca per Breve d'Eugenio IV (3 novembre \n1442), sotto dei quali la Badia fiesolana crebbe in fama, e \ndivenne una delle più sontuose della Toscana, \nspecialmente per i favori compartiti da Cosimo Medici \nchiamato padre della patria; il quale, oltre averla fornita \ndi una rara biblioteca, vi spese la vistosa somma di circa ottantamila fiorini nel rifabbricare col disegno di Filippo \nBrunelleschi un più spazioso chiostro, ed una nuova \nchiesa, senza togliere all'antica la piccola facciata \nintarsiata di marmi e di un'architettura che richiama \nl'epoca della sua prima fondazione, e che sente dello stile \nmedesimo di quelle di S. Miniato al Monte, di S. \nSalvatore nell'Arcivescovato, e della collegiata di Empoli. \nVi volle lo stesso Cosimo un quartiere per suo uso ad \noggetto di conversare col suo dotto amico P. Timoteo da \nVerona. Quivi nel 1489 vestì le divise cardinalizie il suo \npronipote Giovanni, poi papa Leone X; e qui morì \nnell'anno 1516 il di lui fratello Giuliano duca di Nemours. \n– Figurò fra i canonici regolari di questo monastero il \nculto abate Matteo Bosio veronese, che seppe acquistarsi \nla stima ed amicizia di Lorenzo il Magnifico, del \nPoliziano, e di altri sommi letterati della sua età. In questo \nchiostro fecero parimente sollazzevole soggiorno un Pico \ndella Mirandola, un Benedetto Varchi, uno Scipione \nAmmirato; e qui vi ebbe i primordi la più celebre e più \nantica Accademia agraria per le cure dell'abate Ubaldo \nMontelatici, primo presidente dei Georgofili. – L'Abazia \nfiesolana fu soppressa nel 1778; i suoi codici vennero \ninviati alla Biblioteca Laurenziana, i suoi libri alla \nMagliabechiana, mentre il locale fu regalato per uso di \nvilla agli arcivescovi di Firenze, in seguito permutato con \naltro monastero, ed attualmente ceduto al capitolo di \nFiesole. In una parte di questo convento, per le cure del \nchiarissimo cavaliere Francesco Inghirami è stata eretta \nuna tipografia e calcografia, nota già nella repubblica \nletteraria per le pregevoli opere nate dalla penna di questo \nautore. La chiesa è uffiziata da una compagnia laicale, ed \nil sotterraneo cimiterio serve attualmente ai defunti fratelli \ndella Misericordia di Firenze, la più filantropica e \nbenemerita associazione laicale della Toscana. \nNella collina dirimpetto alla Badia fiesolana dal lato \noccidentale in luogo alto rilevato siede e quasi si \npavoneggia il grande e magnifico palazzo in forma di \ncastello, denominato la Badia, fatto iniziare da quel \ngeneroso cittadino Jacopo Salviati, il quale unitamente a \nRoberto Pucci non si restò di dire francamente a \nClemente VII, intento a mettere in schiavitù la sua patria \n\"che considerasse molto bene quello che Sua Santità \nfaceva, e a quanto gran rischio metteva Firenze sua patria, \ne pensasse all'infamia che perpetuamente gliene sarebbe \ngrandissima.\" (VARCHI St. Fior. Lib. IX)",
    "original_title": "ABAZIA FIESOLANA",
    "byte_offset": 62546
  },
  {
    "context": "presso Arezzo",
    "title": "ABAZIA DI S. FLORA",
    "body": "- Vedere TURRITA di AREZZO.",
    "original_title": "ABAZIA DI S. FLORA",
    "byte_offset": 66907
  },
  {
    "context": "(S.  Salvatore)",
    "title": "ABAZIA DI FONTANA TANONA o DI TAONA",
    "body": "sulla schiena dell'apennino pistojese, nella \nparrocchia di S. Giovanni in Val di Bure, Comunità di \nPorta S. Marco, Giurisdizione Diocesi e 7 miglia toscane \na libeccio di Pistoja, Compartimento di Firenze. –  \nRisiedono le di lei vestigia fra le fonti del torrente \nLimentra tributario del Reno, e quelle del torrente Bure, \nche scende nell'Ombrone pistojese. La sua memoria non è \npiù antica del secolo XI, non dovendola confondere, come \nalcuni fecero, con il monastero di S. Salvatore della \nRegina, detto in Alina, o in Val d'Agna, esistente sino dal \nsecolo IX. – Vedere  AGNA (S. Salvatore in). La prima \nmenzione del monastero di Fontana Tanona è del 23 \nsettembre 1009, quando il marchese Bonifazio figlio del \nconte Alberto, e nipote del marchese Teobaldo primo \nstipite dei conti Alberti di Mangone, rinunziò in perpetuo \na favore di Giovanni abate di Fontana Tanona e degli \naltri suoi successori, ciò che possedeva in qualunque \nmodo in quei boschi, e segnatamente il Cafaggio \ndenominato Bonifazingo  nella valle del Limentra, insieme \ncon la vicina chiesa di S. Mommè, ed altri terreni posti a \nStazzano, e in Bagio, nel territorio pistojese. La qual \ndotazione venne poi convalidata da Arrigo II, nel 1015, da \nCorrado II e da Arrigo III, nel 1026 e 1040. \nNel 1188 (22 novembre) Gerardo vescovo di Bologna, \nimitando l'esempio dei suoi antecessori pubblicò un \nBreve, col quale dichiarava sotto la sua protezione il \nmonastero e beni di Fontana Taona. (ARCH. DIPL. FIOR.  \nBadia di Ripoli) – Anche il Comune di Pistoja comprese \nnelle rubriche dei suoi antichi statuti la difesa e \nconservazione dei possessi spettanti alla Badia di Fontana \nTaona, al di cui abate Giovanni fu ceduto nel 1111 per il \nsuo monastero l'ospedale del Ponte S. Pietro \nsull'Ombrone, eretto da Bonitto arciprete di Pistoja. \n(ZACCARIA Anecd. M. Aevi) – Accrebbero a questa \nBadia la dote un conte Tegrimo Guidi e un conte Alberto \nnipote del marchese Bonifazio con donazioni del 1043 e \n1056, quando gli concessero terreni nei contorni di Bagio \ne a Cerreto. Anche la duchessa Matilda nel 1099, le \nfe’dono di altre possessioni situate nello stesso apennino e \nin Val di Bure, beni tutti in origine del patrimonio regio \nassegnato alla Corte dei marchesi di Toscana. \nPassò il monastero di Tanona dai Benedettini ai \nVallombrosani, i quali lo possedevano nel 1090, e dove si \nmantennero sino al declinare del secolo XIV. Dopo la \nqual'epoca sembra che l'abate con la sua famiglia si \nricoverasse nel monastero di S. Michele a Forcole già nel \nsobborgo, quindi dentro Pistoja. La Badia di Fonte Taona \nfu come tante altre assegnata in commenda a illustri \npersonaggi, molti tra'quali della nobile famiglia fiorentina \ndei Pazzi, cui pervennero i suoi beni mediante l'ultimo \nabate commendatario perpetuo Francesco de'Pazzi. Fu al \ntempo di questo nel 1696, che fatto ricercare il pavimento \ndella chiesa di Taona da gran tempo distrutta, si trovarono \nin una cassetta le ceneri di un Beato, che vennero \ntrasportate e onorevolmente riposte nella chiesa di S. \nMichele in Forcole a Pistoja.",
    "original_title": "ABAZIA DI FONTANA TANONA o DI TAONA",
    "byte_offset": 66978
  },
  {
    "context": "detta di S. Salvatore al BORGO NUOVO",
    "title": "ABAZIA DI FUCECCHIO",
    "body": "- Vedere ABAZIA di BORGO \nNUOVO.",
    "original_title": "ABAZIA DI FUCECCHIO",
    "byte_offset": 70140
  },
  {
    "context": "in Romagna",
    "title": "ABAZIA DI GALEATA o DI S. ELLERO",
    "body": "ora Arcipretura\nalla sinistra del fiume Bidente sul poggio, \nmezzo miglio toscano a maestro della Terra di Galeata, \nnel cui Comunità e Giurisdizione è compresa, Diocesi di \nSansepolcro, già Nullius, Compartimento di Firenze. – È \nla più antica abazia del Granducato, mentre la sua origine \nrimonta alla prima metà del secolo VI, quando da \nsemplice tugurio, abitato da un solitario di santa vita per \nnome Ilario, fu ridotto in monastero, dotato da un nobile ravennate (Olibrio), il quale insieme coi figli vi si ritirò \ncirca l'anno 530 dell’Era Volgare.  \nVari signori dell'Esercato, e fra questi i conti di Bertinoro \ne gli arcivescovi di Ravenna, concorsero a benifecarlo e \nad estenderne i possessi, depredati più volte dagli eserciti \nnemici, particolarmente, all'anno 663, dai Longobardi \ncorsi traverso all'apennino toscano ai danni di \nForlinpopoli; e nel 785 dal duca fiorentino Gundibrando, \nil quale devastò gli ospizi, e mise a ruba la corte \nSassantina di proprietà del monastero di Galeata (forse il \nperduto castello di Sasseto presso S. Sofia, dove fu una \ncella del monastero di S. Ilario). \nEsso insieme col suo distretto era di libera giurisdizione \ndel metropolitano di Ravenna, benché fosse situato nella \ndiocesi di Bertinoro, allora quando il pontefice Stefano II \nal suo ritorno dalla Francia, diede il primo l'esempio di \nconvertire una Badia in benefizio, concedendola al suo \nospite Anscauso vescovo di Forlinpopoli: esempio che \nnon fu peraltro imitato dal suo successore Paolo II, il \nquale assoggettò di nuovo (anno 759) il monastero e \nterritorio di Gaelata agli arcivescovi Ravennati, cui \nprestarono per molti secoli giuramento di sudditanza i \nsuoi abati. Al secolo XIV la Badia di Galeata erasi \nemancipata dalla dipendenza ecclesiastica del suo \nprincipe e metropolitano, quando fu di nuovo e quasi \ncostantemente destinata in commenda ai famigliari e \ncreature dei pontefici. \nVi stettero i Cassinensi sino a che Eugenio IV con breve \ndell'11 marzo 1438 aggiunse alla congregazione \nCamaldolense anche questo monastero, previa la rinunzia \ndel suo abate beneficiato Dino de'Pecori, amico del \nceleberrimo Ambrogio Traversari Maggiore del S. Eremo \ndi Camaldoli. Contuttociò la stessa Badia tornò ben presto \na servire di prebenda ad altri commendatari che ne \nassorbirono le rendite. Fu per l'incuria di questi che andò \ndeteriorando sempre più il suo patrimonio e gli edifizi \ndella sua non piccola clausura. Era essa quasi ridotta \ninabitabile, e la chiesa minacciava da ogni parte rovine, \nquando i monaci nel tentare di riattarla scuoprirono \nnell'anno 1496 sotto l'altare maggiore le reliquie del \nprimo eremita S. Ilario: il che richiamò dalle vicine \nprovince con pie oblazioni numerosa affluenza di devoti, i \nquali al grido di tale invenzione, si recarono in folla a \nvenerare le ceneri ed il cranio del beato eremita. Donde \nconsegue dover noi riportare alla fine del secolo XVI la \ncostruzione e disegno della chiesa attuale, meno qualche \nornato marmoreo e mosaico antico, murati sull'attuale \nfacciata. \nEra commendatario perpetuo di S. Ellero e della Badia di \nS. Maria in Cosmedin all'Isola, entrambe Nullius \nDioecesis, il cardinale Urbano Sacchetti, quando nel 1682 \nsi adunò per suo ordine un Sinodo nella chiesa di \nCivitella, allora di giurisdizione del monastero di Galeata, \ned i cui atti furono pubblicati nel 1863 in Forlì presso \nSilva stampatore abaziale. \nFu soppresso l'uno e l'altro monastero dal Gran Duca \nPietro Leopoldo nel 1784, destinando per servizio della \nchiesa un parroco secolare col titolo di arciprete, il quale \nha sotto di sé poche famiglie coloniche che non \noltrepassano il numero di 92 abitanti. \nAl 15 maggio, giorno della festa del santo titolare avvi \nfiera con gran concorso di esteri e nazionali. – Vedere \nGALEATA.",
    "original_title": "ABAZIA DI GALEATA o DI S. ELLERO",
    "byte_offset": 70240
  },
  {
    "context": "in Val di Merse",
    "title": "ABAZIA DI S. GALGANO",
    "body": "alla sinistra \ndi questo fiume nel Comunità Giurisdizione e 4 miglia \ntoscane a levante di Chiusdino, Diocesi di Volterra, \nCompartimento di Siena, da cui è 18 miglia toscane a \nlibeccio. – Fu il primo monastero dell'ordine Cistercense, \ne capo di tutti gli altri della stessa regola che di là si \npropagarono in varie Badie della Toscana. Ve li chiamò \nnel 1201 il vescovo di Volterra Ildebrando dei conti \nPannocchieschi fondatore del primo monastero e annessa \nchiesa, che dedicò al Betao Galgano da Chiusdino, \nvissuto eremita nelle vicine selve di Montesiepi. Lo \naccrebbero di facoltà e di privilegi altri vescovi suoi \nsuccessori, fra i quali si distinsero Pagano dei \nPannocchieschi nipote del fondatore facendogli \namplissima donazione, nel 1216, e Galgano verso la metà \ndel secolo XIII. Diversi nobili volterrani e senesi \nconcorsero a tributare rendite e doni di vario genere al \ncrescente religioso istituto, preso sotto la protezione di \nArrigo VI e d'Ottone IV. L'ultimo dei quali accordò al \nmonastero di Montesiepi generoso privilegio, da \nSamminiato il 30 ottobre 1209. Ma le rendite maggiori le \nderivarono dai beni allodiali acquistati in Frosine per \nvendite, permute e più per donazioni dei vescovi \nvolterrani e dei conti loro feudatari. Tutte le memorie \nconcorrono a far credere che quel vasto fabbricato \nprincipiato nel 1240 restasse compito nel 1268. – La \nstoria monastica ha pochi esempi di un'opera cotanto \ncolossale, eretta con prontezza simile, da una piccola e \nnon doviziosa associazione. Di che dare ne possono \ntuttora qualche idea i copiosi avanzi delle cadenti sue \nmura che spiombano fra i cerri ed i roveti. La chiesa \ncostruita di travertino e di mattoni, ha tre grandi navate \ndella lunghezza di circa cento, della larghezza di 36 e \ndell'altezza di 35 braccia con una grandiosa tribuna, dove \nè fama che vi fossero non meno di 32 seggi per i monaci, \ne 18 per i conversi. Il claustro spartito in vari edifizi era \nfornito di tutte le officine bisognevoli ad una isolata \npopolazione, fra le quali s'indicano tuttora al curioso che \nivi capita le fucine per fondere i metalli delle vicine \nminiere di Montieri, e ridurli in piccola moneta, per \nprivilegio probabilmente accordato dai vescovi di \nVolterra, cui solo era concesso il regio diritto della zecca. \nVi esistevano inoltre fornaci da terraglie, cartiere, concie, \ngualchiere, siccome avevano apposito locale le arti e \nmestieri minori. \nTanta magnificenza fu abbandonata alla total rovina. \nCominciò a decadere, quando questa magna Badia fu \ndestinata in commenda a potenti cardinali. Uno di questi \nvendè perfino il piombo, di cui era coperto il tetto della \nchiesa, che terminò poi di rovinare nel 1781, nel quale \ntempo il campanile percosso da un fulmine cadde sul \nsottoposto pavimento. Rimase questo ingombro da \nmacerie, da sterpi e da rovine, mentre la contigua clausura \nfu convertita in capanne per gli armenti. – Nel piano \nsuperiore esisteva una grandiosa cappella gentilizia della \nfamiglia Pannocchieschi patrona della Badia, sopra la \nquale si elevava una lanterna, cui stava appeso di notte un \nfanale per servire di scorta ai viandanti che potevano \nritrovarsi per quei deserti, onde essere accolti e caritatevolmente alloggiati nell’Ospizio. – I pochi monaci \nmantenuti dal commendatario furono riuniti ad altri \nmonasteri dopo la Bolla del 1652 del pontefice Innocenzo \nX. \nTentò di rendere questo luogo all’antico culto col fare \nrestaurare una parte del monastero e della sagrestia, e \nridurla a chiesa, l’ultimo abate commendatario perpetuo \ncardinale Giuseppe Maria dei marchesi (ERRATA : \nFerroni) Feroni di Firenze. Al quale effetto vi chiamò e vi \nmantenne qualche tempo i monaci Vallombrosani di \nChiusdino, e poscia i Francescani, i quali al pari dei primi \nlo abbandonarono sul declinare del secolo XVIII. \nIn vicinanza di quattro miglia toscane circa a settentrione \ndal monastero evvi la villa di Frosini, già castello ceduto \ndai vescovi di Volterra e dai conti della Gherardesca ai \nmonaci di S. Galgano. (Vedere FROSINI) – Gli abati \ncommendatari lo ridussero a casa di campagna, oggi \nfattoria della nobile famiglia (ERRATA : Ferroni) Feroni, \nerede del cardinale sopra nominato. \nLa parrocchia di S. Galgano fu traslatata, dopo la \nprofanazione e totale rovina del Tempio annesso alla \nBadia (anno 1781), in una bella cappella rotonda stata \neretta sino dal 1185 e dedicata alla stesso Santo eremita, \nsituata in aria meno malsana sulla cresta del soprastante \npoggio di Montesiepi. \nHa una popolazione di 238 abitanti.",
    "original_title": "ABAZIA DI S. GALGANO",
    "byte_offset": 74136
  },
  {
    "context": "– Vedere  SANGODENZO.",
    "title": "ABAZIA DI S. GAUDENZIO",
    "body": "",
    "original_title": "ABAZIA DI S. GAUDENZIO",
    "byte_offset": 78777
  },
  {
    "context": "presso Volterra",
    "title": "ABAZIA DI S. GIUSTO",
    "body": "sull’orlo di \nprofonda spaventevole balza di franante mattajone, \n(ERRATA: un mezzo miglio) due terzi di miglio toscano a \nmaestro di Volterra, e vicinissima al sobborgo (ERRATA: \ndi S. Stefano) di S. Giusto, la cui parrocchia nel 1833 \nnoverava 211 abitanti, del cui popolo fa parte. È uno dei \npiù insigni monasteri abitato tuttora dai Camaldolensi, \nfondato sino dal 1030 da Goffredo vescovo di detta città \npresso un più antico oratorio dove si veneravano le ceneri \ndei SS. Giusto e Clemente. Il concorso del popolo al \nsantuario (ERRATA: dei due martiri volterrani) dei due \nsanti volterrani contribuì allo stabilimento di una vicina \nborgata, che poi, cinta di mura e di porte castellane, \ndivenne signoria di questi abati sotto la denominazione di \ncastello (ERRATA: di Monte Bardoni) di Monte Bradoni, \ne di cui restano gli avanzi fra la città e la Badia. Questa \ninsieme con la chiesa fu riedificata in più grandiosa forma \nnel secolo XVI col disegno di Bartolommeo Ammannato. \nIl bel cortile del suo chiostro di forma quadra ha sotto il \nsuo lastrico un vasto conservone che ne occupa tutta \nl’area. Molte e non spregevoli pitture adornano le sale \ncontigue e la chiesa. Grandiosa, espressiva è la tela che \ncuopre tutta la parete maggiore del refettorio, opera del \nMascagni che molto dipinse nel monastero: ma il migliore \nsuo lavoro è un Giobbe nudo assistito da una graziosa \ngiovane con altre tre figure indietro in un bel paesaggio. \nLa chiesa, con proprietà e nettezza mantenuta, è a tre \nnavate, con quattro altari per parte, oltre il maggiore \nisolato, a uno dei quali havvi un buon quadro dello stesso \nMascagni rappresentante la nascita di nostra Donna. \n\nÈ nei contorni di questa Badia, i quali potrebbero \nequipararsi alla via de’Sepolcri fuori di Siracusa, dove \ncavansi e si vanno ogni dì scuoprendo quei copiosi Ipogei \netruschi, i di cui cimeli ornano i musei pubblici e privati \ndi quell’antichissima città. \nNell’anno 1130 (3 agosto) nella chiesa di questo \nmonastero furono sottoscritti i capitoli di alleanza fra il \nComune di Pisa e quello di Volterra rappresentato dal \nconte Ugo figlio del conte Uguccione; e qui fu qualche \ntempo di famiglia il celebre Ambrogio Soldani, per \nstudiare la fisica struttura di quel suolo ricco di conchiglie \nmicroscopiche e di maggior volume, di cui è \ndoviziosissimo il terreno intorno alle spaventevoli \nvoragini note sotto il nome di Grotte di S. Giusto.",
    "original_title": "ABAZIA DI S. GIUSTO",
    "byte_offset": 78831
  },
  {
    "context": "",
    "title": "ABAZIA DELL’ISOLA in Romagna",
    "body": "Vedere BADIA DI S. MARIA in COSMEDIN.",
    "original_title": "ABAZIA DELL’ISOLA in Romagna",
    "byte_offset": 81325
  },
  {
    "context": "",
    "title": "ABAZIA DELL’ISOLA presso Staggia",
    "body": "sotto il titolo di S.  Salvatore, S. Giovanni e S. Cirino\noggi semplice chiesa\nparrocchiale alla base orientale del Monte Maggio, \nComunità e miglia toscane 1 e 1/2 a ponente di \nMontereggioni, Giurisdizione di Sovicille, Diocesi di \nColle, già di Volterra, Compartimento di Siena da cui è 8 \nmiglia toscane a maestro. \nFu detta anche del Lago per causa delle paludi che la  \nfiancheggiavano a greco. La fondo nel 1001 presso un suo \ncastello denominato Borgonuovo, la contessa Ava figlia \ndel conte Zanobi, e vedova d’Ildebrando Signore di \nStaggia e di Val di Strove col consenso di Tegrimo e di \nBenzo suoi figli. Fu arricchita dai discendenti e consorti \ndi questa illustre prosapia di origine francese, e dalla \nquale derivarono i Soarzi, i Saracini,i Malavolti  e quel \nMusatto Franzesi che al principio del secolo XIV accolse \nnel suo castello di Staggia il conte di Nogaret con i suoi \nbravi, per sorprendere d’ordine del suo re il pontefice \nBonifazio VIII in Anagni. La privilegiarono Arrigo II con \nDiploma dato in Marturi (Poggibonsi antico) il 14 luglio \n1022; Arrigo III, nel 1055, 9 giugno; Federigo I, nel 1178, \n20 gennajo; Ottone IV sotto il 29 ottobre dell’anno 1269. \n– A questa stessa Badia si riferiscono varie bolle di \npontefici, fra le quali una di Niccolò II spedita in Firenze \ngià sua Sede vescovile nel 17 gennajo 1059; una di \nAlessandro II data il 31 dicembre 1063 nel chiostro della \nstessa Badia, e una di Alessandro III, del 24 dicembre \n1172. – Frutto di tante concessioni e favori fu il dominio \nbaronale che i monaci cassinensi di S. Salvatore dell’Isola \nesercitarono nei primi secoli sul territorio delle loro \nchiese, ville e castelli situati fra Siena e Poggibonsi, e che \nCorrado vescovo di Spira Legato dell’imperatore \nFederigo II confermò in feudo con Diploma dato presso \nPoggibonsi il 28 dicembre 1221. – E che gli abati \ndell’Isola facessero un dì da assoluti padroni sopra il \npopolo di Borgonuovo, n’è riprova una convenzione fatta \nin Isola il dì 11 dicembre 1256 fra l’abate e il rettore o \nsindaco di quel Comune, con la quale si accorda agli \nabitanti di potere pel tratto successivo eleggere in rettore \npersona di loro sodisfazione. \nQual fosse allora lo stato fisico del luogo lo dice un \nBeneplacito del 23 aprile 1038 dato in Isola da Gunfredo vescovo di Volterra, col quale conferma all’abate del \nmonastero medesimo le decime del prossimo Padule, \nnominato nella parte superiore Padoli, e nella parte \ninferiore Iscleto, ed una deliberazione presa dal consiglio \ndei Nove di Siena il primo agosto 1322 a petizione \ndell’abate dell’Isola per la purgazione della fossa o \nemissario del Padule detto di Canneto, il di cui deposito \ninfestava l’aria. (Vedere LAGO DI STAGGIA) Al \ndeterioramento dell’atmosfera si aggiunse la \ndilapidazione delle sostanze per causa di guerre e di \npartiti, sino a che la famiglia di S. Salvatore all’Isola fu \nriunita a quella dello stesso ordine di S. Eugenio presso \nSiena con Breve di Eugenio IV, l’anno 1446; (Vedere \nABAZIA DI S. EUGENIO) mentre la sua chiesa con \nl’annesso di S. Rufiniano da quell’epoca in poi continuò \nad essere parrocchia con battistero. È a tre navate con \nquattro colonne per parte di forma assai tozza, e con \ncapitelli ornati di rabeschi e di allegorici animali. Si \nconserva dalla parte della sagrestia il sepolcro della \nfondatrice contessa Ava con il suo busto sopra un tronco \ndi colonna di granito, e nel pavimento davanti l’altar \nmaggiore avvi una lapida di marmo dov’è scolpito in \nbasso rilievo l’abate Feo succeduto a Cirino primo \nsuperiore del monastero dell’Isola. – Vedere  MONTE \nREGGIONI. \nLa statistica di questa parrocchia offre 313 abitanti.",
    "original_title": "ABAZIA DELL’ISOLA presso Staggia",
    "byte_offset": 81405
  },
  {
    "context": "",
    "title": "ABAZIA DELL’ISOLA DI TIRO",
    "body": "– Vedere MARIA (S.) \ndelle GRAZIE nel Golfo della Spezia.",
    "original_title": "ABAZIA DELL’ISOLA DI TIRO",
    "byte_offset": 85200
  },
  {
    "context": "in Val di Magra",
    "title": "ABAZIA DI LINARI",
    "body": "- Vedere LINARI \ndi Fivizzano.",
    "original_title": "ABAZIA DI LINARI",
    "byte_offset": 85294
  },
  {
    "context": "",
    "title": "ABAZIA DI S. MINIATO AL MONTE",
    "body": "suburbana di Firenze già parrocchia annessa in parte a quella di S. \nLeonardo in Arcetri e porzione a S. Margherita a Montici; \nComunità del Bagno a Ripoli, Giurisdizione del Galluzzo. \nQuesta Basilica insigne è posta alla sinistra dell’Arno nel \nMonte già detto del Re, che siede a cavaliere di Firenze, \nun quarto di miglio tascano dalla porta della città, che di \nS. Miniato si appella. \nFu innalzata nel 1013 presso un più antico tempietto cui \ntributò regale offerta Carlo Magno, in venerazione di S. \nMiniato poco lungi di là stato martirizzato nel secolo \nterzo dell’Era Volgare . Ne fu promotore Ildebrando \nvescovo fiorentino, uomo di grande animo e di \nmagnifiche opere pieno, il quale v’introdusse i monaci \nCluniacensi col consenso del suo clero, previo l’assegno \ndi una generosa dotazione, cui concorsero ad accrescerla \nvari suoi successori, ed altri illustri personaggi. Anche i \nconsoli dell’Arte di Calimala efficacemente contribuirono \nal compimento del Tempio instituendovi un Operajo pel \nsuo mantenimento e conservazione, siccome lo prova la \ninsegna di bronzo esistente sopra l’attico della facciata, ed \nun Lodo del 1228 tra i consoli di quell’arte ed i monaci di \nS. Miniato per l’amministrazione dei fondi assegnati alla \nchiesa ed al contiguo ospizio. – Questo tempio, che può \ndirsi uno de’più conservati e più ricchi edifizi sacri dei \nsecoli XI e XII, è formato sul disegno delle antiche \nBasiliche a due ripiani, nel più alto dei quali risiede l'altar \nmaggiore, e sotto di esso la confessione. È diviso in tre \nnavate, le cui volte e muraglie laterali sono sostenute da \n36 colonne parte di pietra serena, parte di marmi fini e \norientali di diverso ordine e grandezza. La sua tribuna \nlavorata a mosaico conserva ad una delle sue finestre una \ngran lastra di trasparente marmo fengite, dal quale riceve \nlanguida luce. La striscia del bel mosaico che attraversa il \npavimento porta la data dell'anno 1207. Nella ricca \ncappella del vescovo Alvaro si ammirano i lavori fatti \nsotto la cupola da Luca della Robbia, ed il mausoleo del \ncardinale Jacopo dei Reali di Portogallo che verso il 1462 \nAntonio Gamberelli appellato Rossellino condusse in \nguisa che, al dire di Vasari, niun artefice dee immaginarsi \ndi poter mai vedere cosa alcuna, che di pulitezza e di \ngrazia passar la possa in alcuna maniera. Né meno \nmagnifica è la sagrestia, costruita verso il 1387 a spese \ndel nobile fiorentino Benedetto degli Alberti, dipinta dal \ncelebre Spinello di Arezzo. La torre attuale, opera assai \nsolida di Baccio d'Agnolo, e restata incompleta per \ncagione dell'assedio famoso del 1529, servì di rocca e di \ndifesa alle fortificazioni erette sul monte di S. miniato con \nl direzione di Michelangelo Buonarroti. – Nel 1295 il \nvescovo fiorentino Andrea Mozzi fece innalzare accanto \nal monastero per uso di villa quel solido palazzo di forma \ncubica che Cosimo I ridusse a fortilizi nell'anno 1553. Per \nla qual causa bisognò che i monaci Olivetani subentrati, \nnel 1374, ai Benedettini uscissero di là, convertendo il \nmonastero in abitazione di soldati, e lasciando la chiesa ad \nun cappellano di loro elezione per ufiziarla. \nServe attualmente agli esercizi spirituali che una pia \nCongregazione vi fa eseguire in diversi tempi dell'anno.",
    "original_title": "ABAZIA DI S. MINIATO AL MONTE",
    "byte_offset": 85366
  },
  {
    "context": "",
    "title": "ABAZIA AL MONISTERO",
    "body": "– Vedere ABAZIA della \nBERARDENGA, e di S. EUGENIO presso Siena.",
    "original_title": "ABAZIA AL MONISTERO",
    "byte_offset": 88715
  },
  {
    "context": "presso alle mura della Terra che porta lo stesso nome",
    "title": "ABAZIA DEL MONTAMIATA ossia di S. SALVADORE",
    "body": "nella parte orientale e quasi alla metà della \nsalita della montagna, fra le fonti dell'Albineta, della \nPagliuola e del Vivo, dalle quali ha origine il fiume \nPaglia; nella parrocchia Comunità Giurisdizione \ndell'Abbadia S. Salvadore, Diocesi di Chiusi, \nCompartimento di Siena, dalla quale città per la via \nrotabile è circa 40 miglia toscane distante, uscendo dalla \nvia Romana alla posta di Ricorsi. \nFu la più ricca, se non la più antica Abadia di regolari \nfondata nella Toscana Granducale; giacché senza bisogno \ndi attenersi all'apocrifo Diploma di Rachi re del \nLongobardi, essa già esisteva alla metà del secolo VIII, \nsiccome lo dimostra un Documento sincrono dell'anno \n745, mentre il monastero amiatense era presieduto dal suo \nprimo abate e proposto Erfone. I privilegi Imperiali, dei \nquali molti originali si conservano nel Regio Archivio \nDiplomatico di Firenze, cominciano all'anno 816 da \nLodovico Pio, confermati ed accresciuti da Lotario I \nnell'896; da Ottone I nel 964; da Arrigo II nel 1006; da \nCorrado II nel 1027, e nel 1036. Fu in grazia di simili \nbenefizi che la Badia Amiatina, e le numerose chiese di \nsuo giuspadronato vennero esentate dalle decime e tributi soliti percipersi dal vescovo di Chiusi. Lo che diede \ncagione a lunghe controversie ed a solenni giudicati, uno \ndei quali fu pronunziato nel 1058 da Gottifredo marchese \ne vicario regio in  Toscana, con tutto che da Cristiano, e da \nLanfranco vescovi di Chiusi fosse stato accordato agli \nabati di S. Salvadore un eguale privilegio negli anni 911, \n1091 e 1098, e ripetute volte glielo confermassero diversi \npontefici. \nNon dirò di Lotario II, che instituì una commenda di \nnuovo genere sul patrimonio del monastero Amiatense, \nallorché destinò 400 mansi o piccoli poderi in benefizio \nalla regina Adelaide. Il suo patrimonio non si limitava \nsoltanto ai beni allodiali, ma estendevasi ancora alla \ngiurisdizione feudale sopra moltissimi villaggi, casali, e \ncastelli situati nei contadi di Chiusi, di Sovana, di \nToscanella, di Castro, di Orvieto, di Siena, Grosseto, \nPopulonia, ec., siccome risulta da più documenti del suo \narchivio; alcuni dei quali saranno rammentati alle \nrispettive località comprese nella Toscana attuale. – \nToccherò bensì di passaggio il vico Colonnata nei confini \ndi Toscanella, di cui parlano vari istrumenti del secolo IX, \ncome villaggio che potrebbe giovare alla geografia antica, \nper chi volesse riferirlo all'Oppidum Colonia rammentato \nda Frontino, e nella cui vicina selva tentarono contro \nl'esercito del console L. Emilio Papo una imboscata i \nGalli, mentre si ritiravano dalle campagne di Chiusi, \nl'anno di Roma 528. – Vedere COLONNA presso \nGROSSET O, e TELAMONE. \nLa Badia di S. Salvadore fu abitata lungamente dai \nBenedettini. Per breve tempo fu ceduta da Arrigo II a S. \nRomualdo, come pensano con il Baronio vari dotti \nCamaldolensi, comecchè vi facesse ben presto ritorno \nl'antico abate Winizzone noto per le vertenze avute con \nAdolfo vescovo di Chiusi, e per la lettera famosa che \nscrisse al potentissimo conte Ildebrando di S. Fiora, come \ndiscendente dai Dinasti patroni della Badia Amiatina. \nFinalmente questo monastero conforme ad un breve del \npontefice Gregorio IX, approvato da Federigo II, nel \n1230, passò dai Benedettini neri ai Cistercensi, i quali vi \nsi mantennero sino al 1782, epoca della loro soppressione \nnella Toscana Granducale. \nPio II, che vi dimorò insieme con la sua Corte nell'estate \ndel 1462, lasciò nei suoi Commentari un'esatta \ndescrizione della località e dl monastero. È desso \nattualmente ridotto a un cadente abituro di povere \nfamiglie, e la sua chiesa, a forma di croce latina, è ufiziata \nda un cappellano curato addetto all'arcipretura di S. Croce \ndentro la popolosa vicina Terra dell'Abbadia. – Vedere \nABBADIA S. SALVADORE. \nFuvvi lungo tempo di famiglia, il chiarissimo abate \nFerdinando Ughelli. Ei molti giovossi di quella ricca \ncollezione di pergamene, parte delle quali rese di pubblico \ndritto, nell'insigne sua opera dell'Italia Sacra , e \nsegnatamente nella serie dei vescovi di Chiusi. – Faceva \nparte del suo archivio la celebre Bibbia membranacea \nscritta dal monaco D. Servando, nel secolo VI, ed un \nPassionario del secolo XI, Mss. che ora adornano la \nBiblioteca Laurenziana in Firenze.",
    "original_title": "ABAZIA DEL MONTAMIATA",
    "byte_offset": 88808
  },
  {
    "context": "nella valle dell'Ombrone senese",
    "title": "ABAZIA DI MONTE OLIVETO MAGGIORE",
    "body": "nella parrocchia e mezzo \nmiglio toscano a ponente di Chiusure, Comunità \nGiurisdizione e 6 miglia toscane a libeccio di Asciano, \nDiocesi di Pienza, una volta di Arezzo, Compartimento di \nSiena. – Sul deserto selvoso poggio di Acona, fra orride \nrovinose balze cominciò a sorgere, verso il 1320, questo \nArchicenobio, nel quale ebbe origine la Congregazione \ndei monaci Olivetani. Divenne celebre per la vita \npenitente che vi condusse il proprietario del luogo, B. \nBernardo Tolomei suo primo fondatore, e per la \nmagnificenza e bellezza cui furono in progresso ridotte le \nnumerose sue fabbriche, mercé lo zelo di quel novello \nOrdine di cenobiti, che alle arti liberali, alle scienze ed \nall'agricoltura fecero costantemente sollazzevole \naccoglienza ed offrirono generoso asilo. In grazia di ciò \nvidesi cangiar affatto fisionomia al poggio di Acona. Ai \nroveti ed alle sterili ginestre si sostituirono coltivazioni \ndispendiose in tempo che nel monastero e sua magnifica \nchiesa si andavan riunendo le opere dei migliori pennelli \nsenesi, e di altri eccelenti pittori. – Ne restò sorpreso lo \nstesso pontefice Pio II, quando nell'anno 1459, vi si \ntrattenne con seguito numeroso tre giorni, e ne descrisse \nesattamente la località; \" Se domandi (dic'egli nei suoi \nCommentari) qual è la forma del colle in cui risiede, \nosserva la foglia di un castagno. Rovinose scoscese rupi e \nprofondissimi baratri (la cui vista incute ribrezzo ed \norrore) ne impediscono da ogni parte l'accesso, meno \nun'angusta lingua di terra, sull'ingresso della quale sta a \ndifesa una solida torre (dopo convertita nel Palazzo) \nmunita di un antifosso riempito di acqua, e cavalcato da \nun ponte levatojo. Declive è il ripiano del colle, nel di cui \ncentro s'inalza un nobile tempio, e contiguo ad esso il \nportico, i corridori, i refettorii ed ogni genere di officine \nnecessarie alla vita ed agli usi religiosi. Nulla vi ha che \nnon possa dirsi egregio, niente che non sia nitido, e che \nnon si osservi con ansietà. Piccola fondazione in \nprincipio, accresciuta dalla devozione degli uomini ebbe i \npiù felici successi. Concorse eziandio ad aumentarne i \nprimordi la famiglia Piccolomini con cedere i vicini \npossessi di Avena e di Clatina.\"– Il tempio attuale, che \npuò contarsi fra i più belli per eleganza, proporzione di \nparti, e pregio di ornati, venne innalzato nel principio del \nsecolo XV, ed accresciuto nel 1777 dalla parte della \ntribuna col disegno del valente architetto Giovanni \nAntinori. Il quadro dell'altare maggiore e la tela circolare \nposta nella volta della crociata sono opere del Ligozzi \nveronese. Lo sfondo è dipinto a fresco da Costantino \nromano; grande opera al cui concorso furono invitati vari \npittori a farne prima il disegno, affidando la scelta e il \ngiudizio al celeberrimo Raffaello Mengs. Le altre pitture \nappartengono quasi tutte a Francesco e Raffaello Vanni ed \nai fratelli Nasini senesi. Il vago coro posto nel mezzo \ndella chiesa ha intorno 48 seggi mirabilmente lavorati di \ntarsia, circa il 1503, dal converso olivetano fra Giovanni \nda Verona. Qui si conservavano i libri corali ch'erano \ncirca 20 di numero, la maggior parte miniati dallo stesso \nautore di quelli del Duomo di Siena, Liberale Veronese. \nSotto l'altar maggiore avvi la confessione, che il Vasari \nnella vita di Pietro Laurati chiamò il Paradiso , e dove \nsono diversi piccoli altari, in uno di quali esisteva una \nTavola a tempra del testè citato pittore. \nNel passaggio dalla porta laterale al Monastero si ammira \nun affresco del Sodoma rappresentante l'istoria del principio della Congregazione Olivetana con la seguente \niscrizione \"Initium hujus Congregationis MCCCXIX die \nXXVI Martii sub Joanne XXII Pontefice Maximo Anno \nsuo IV.\"dello stesso insigne pennello sono gli affreschi \nalquanto logori delle pareti del primo fra i tre chiostri, \nrappresentanti la vita di S. Benedetto, mentre le altre dieci \nche occupano il destro lato presso alla maggior porta \nd'ingresso appartengono a Luca Signorelli da Cortona. \nAnche alla gran scala esiste altra pittura del Sodoma. Il \nrefettorio fu dipinto tutto nel 1620 da Fra Paolo Novello \nconverso Olivetano. – Contemporaneamente lavorò alla \nvolta del vestibolo della libreria altro converso Antonio \nMuller di Danimarca. \nI libri, fra i quali i 65 codici, andarono dispersi nella \nsoppressione delle corporazioni religiose sotto il regime \nfrancese. – Nella selva intorno al monastero sono sparse \ndiverse cappelle, la più ragguardevole delle quali è quella \ncostruita nel declinare del secolo XVIII, ov'è la grotta del \nBeato Bernardo, colorita a fresco dal cavaliere Apollonio \nNasini, ornata di statue di stucco dello Scutellari \nbolognese, con una di marmo del Bocciardi genovese. \nIl celeberrimo naturalista Baldassarri che per molti anni fu \narchiatro di questo Archicenobio, vi riunì una copiosa \ncollezione di naturali prodotti del Territorio senese, la \nquale accresciuta e in qualche modo classata fu disposta \nintorno alla sala del Palazzo  all'ingresso della clausura dal \nPadre Rosini veneziano.",
    "original_title": "ABAZIA DI MONTE OLIVETO MAGGIORE",
    "byte_offset": 93249
  },
  {
    "context": "già detta di Monte Scalajo",
    "title": "ABAZIA DI MONTE SCALARI",
    "body": "sotto l'invocazione di S. Cassiano, attualmente \nparrocchia congruata sul vertice di una diramazione \ndell'Apennino che stendesi per le gole del Ponte a \nRignano, ed è quasi scala fra il Val d'Arno superiore, e il \nVal d'Arno fiorentino dal lato del fiume Greve, nel piviere \ndi (ERRATA: Gaville) Cintoja, sul confine delle Comunità \ndi Greve e di Figline, Diocesi di Fiesole, Compartimento \ndi Firenze, da cui la chiesa di Monte Scalari è circa 12 \nmiglia toscane a libeccio. – Era già monastero di chierici \nsecolari, situato in una folta abetina, quando nel gennajo \ndel 1040 i nobili del vicino castello di Cintoja offrirono a \nquesti conventuali vari appezzamenti di terreni situati \nnelle sue vicinanze. Fu dopo nuove donazioni offerto a S. \nGualberto che v'introdusse la Regola dei vallombrosani \nsotto la direzione di Eppone suo discepolo. Le memorie di \nquesto abate principiano all'anno 1078. Col retratto delle \nrendite livellarie e di non piccolo numero di poderi, selve \ne molini posti nella gola dell'Arno presso il Ponte a \nRignano, e lungo il torrente Ema, furono in grado i suoi \nmonaci di prestare i loro buoni uffici negli spedali che \nessi costruirono nei passaggi più frequentati. È uno dei \npiù antichi quello edificato nel castello di Montebuoni \nsulla strada romana 5 miglia toscane a ostro di Firenze. \nAnche questa Badia servì talvolta ad accrescere le rendite \ndi qualche prelato, mentre nel 1465 fu da Pio II conferita \na Giovanni cardinale del titolo di S. Prassede. La chiesa \nattuale di Montescalari costruita di pietre quadrate conta \n600 e più anni, stando a un'iscrizione ivi esistente, e che \nrammenta l'anno della sua consacrazione (1212). È di una \nmediocre grandezza con tre altari ridotti attualmente ad \nuno. Semplice ma regolare e assai comoda è la fabbrica \ndel monastero rifatto dai fondamenti tra il 1589 ed il 1613 \ncon il disegno di Alfonso Parigi. Ma l'oggetto più raro \nesisteva nella contigua torre o campanile costruito di \npietra serena a grandi bozze; voglio dire della grossa \ncampana lavorata a bassirilievi con figure ed ornati \ndall'artista insigne Andrea del Verrocchio, che la fuse a \nMontescalari nell'ottobre del 1474. I dettagli relativi a \nquest'opera perduta, raccolti dal Padre Don Fulgenzio \nNardi, si conservano Mss. nella biblioteca del Seminario \ndi Firenze. Dopo la soppressione della famiglia \nVallombrosana traslocata nel 1775 nel monastero di S. \nVigilio a Siena, la campana del Verrocchio fu acquistata \ndal pievano di S. Pancrazio nel Val d'Arno superiore, \ndove nel 1815 si ruppe, e quindi fu ignorantemente rifusa. \nLo scosceso monte su cui risiede la Badia di S. Cassiano \nnon più conserva le antiche folte boscaglie che ne \nrivestivano il dorso e i fianchi. Queste furono per la \nmaggior parte nel cadere del secolo XVIII abbattute dai \nprivati acquirenti del patrimonio di detta Badia per \nsostituirvi una sterile coltura di cereali. \nLa chiesa di Montescalari fu dichiarata cura nel 1787 \ndipendente dalla pieve di (ERRATA: S. Romolo a Gaville) \nS. Pietro Cintoja. Comprende 55 abitanti.",
    "original_title": "ABAZIA DI MONTE SCALARI",
    "byte_offset": 98421
  },
  {
    "context": "o di S. Pietro a PALAZZUOLO in Maremma",
    "title": "ABAZIA DI MONTEVERDI",
    "body": "nella Valle della Cornia, \nComunità Giurisdizione e miglia toscane 1 e 1/2 a \nscirocco-levante da Monteverdi, Diocesi di Massa, \nCompartimento di Pisa. Sul selvoso poggio di Palazzuolo \nesistono le vestigia di questa famosissima Abazia fondata \nnei suoi possessi, l'anno 754, da S. Walfredo figlio del fu \nRatgauso di Pisa, stipite dell'antichissima e sempre \nprosperosa prosapia dei conti della Gherardesca. Il quale \nfondatore unitamente al lucchese Gundualdo suo cognato, \ne ad un monaco corso vi si rinchiuse con quattro figli per \nprofessare l'istituto di S. Benedetto, dopo avere esso ed il \ncognato consegnate le mogli in un monastero fabbricato a \ntal uopo sul confine della Maremma pisana, presso il \nfiume Versilia. Quali possessioni e quante giurisdizioni \nfossero assegnate alla Badia di Palazzuolo dal primo suo \nabate Walfredo si rileva a meraviglia dal documento di \nfondazione pubblicato dal Muratori (Ant. M. Aev.) e \nposteriormente dal Soldani e dal Maccioni, possessioni \nche noi avrem luogo di rammentare agli articoli dei \nvillaggi e castelli dei quali ivi si fa parola. Gunfredo uno \ndei figli del fondatore subentrò al governo del monastero \nalla morte del padre (anno 765); ed è a questo abate cui \nmi sembra dovere riferire 4 documenti importantissimi, \nnon ancora, ch'io sappia, al figlio di S. Walfredo applicati. \nIl primo è una lettera del pontefice Adriano I, che è la 55 \ndel codice Carolingio, recata a Carlo Magno dall'abate \nGunfredo che ivi si dichiara cittadino pisano (habitator \ncivitatis Pisanae) ad oggetto di ringraziare, in primo \nluogo, il conquistatore del regno Longobardo per avere \nliberato dall'ostaggio e restituito nei suoi averi il latore \ndella lettera medesima, e quindi di fargli noto l'ostacolo \nche incontrava tale Regia disposizione dal lato del Duca \nAllonne, il quale, dopo aver confiscato i possessi \ndell'abate Gunfredo, anziché restituirli aveva fatto \nattentare alla di lui vita mentre ritornava in Toscana. – \nL'abate Pizzetti non bene si appose, allorchè attribuiva la \ncausa di una tal confisca alla congiura mossa contro Carlo Magno dai fautori di Ratgauso duca del Friuli, e nella \nquale sospettò implicato il suo nipote Gunfredo pisano, \nmentre il Ratgauso padre di S. Walfredo era già mancato \nai viventi nel 754. – Il secondo documento precede di \nquattro anni la conquista del Regno Longobardo. È una \npermuta di beni rogata in S. Vito sul fiume Cornia, nel 24 \nmaggio dell'anno 770, fra l'abate Gunfredo per conto del \nsuo monastero di Monteverdi, ed il prete amministratore \ndella chiesa di S. Regolo in Val di Cornia. Il terzo \nistrumento dato in Pisa all'anno 780 riguarda una \ndonazione fatta da un Longobardo di Villamagna presso \nVolterra nelle mani dell'abate Gunfredo a favore del suo \nmonastero di Monteverdi; mentre il quarto riferisce ad un \ntestamento rogato in Lucca il 24 maggio del 789 dove si \nnomina per esecutore testamentario, il venerabile \nGunfredo abate del monastero di S. Pietro di Monteverdi. \n(Memorie per servire alla Storia del Ducato di Lucca, \nTomo IV). \nMolte furono le donazioni fatte al monastero di \nPalazzuolo dopo la sua fondazione, fra le quali una assai \nvistosa da un nobile lucchese nell'anno 766. – Nel secolo \nX aveva una parte di giuspadronato su questo monastero \nil marchese Lamberto figlio del marchese Ildebrando. \n(ARCH. DIPL. FIOR. Badia Amiatina anni 973 e 989). \nNel 1040 Azzone abate di Monteverdi allivellò a \nGiovanni vescovo di Lucca casa e poderi con la terza \nparte del poggio e castello di Campetroso, e dell'annessa \nchiesa di S. Andrea (Memorie Lucchesi Tomo V) – \n(ERRATA: Nel 1063) Nel 1052 il conte Ugo del conte \nRodolfo della Gherardesca cedé alla Badia di Monteverdi \nil castello con la corte di Gualdo , ed il padronato della \nPieve. Il qual dominio fu poi dagl'imperatori e dai \npontefici confermato a quei monaci insieme con i castelli \ndi Monteverdi, di Canneto, di Campetroso, di Castagneto, \nec. Nel 1230 l'abate di Monteverdi si diede in \nraccomandigia al Comune di Massa, conservando la \ngiurisdizione civile nei luoghi già indicati, con l'onere di \nun annuo tributo, e di 200 masnade in casi di guerre. – La \nquale raccomandigia approvata da Gregorio IX fu poi \nconfermata dal pontefice Innocenzo IV con breve del 17 \nluglio 1253, dopo che quei monaci, venuti da qualche \ntempo in discordia per cagione di promiscuità e vicinanza \ndi possessi con i Pannocchieschi Signori della Sassetta, \nfurono da questi assaliti a mano armata nel 1252, ucciso \nl'abate, espulsi i conventuali, spogliato e ridotto a \nspelonca chiesa e monastero. Tanti insulti e rovine \nobbligarono i dispersi cenobiti a transigere nel 1282 con il \nComune di Vo lterra, il quale fornì loro una somma di \ndenaro per costruire dentro il castello di Monteverdi un \npiù sicuro asilo. (ARCHIVIO DIPLOMATICO Comune di \nMassa e di Volterra) – L'antica Badia ricevé \nposteriormente (1360) nuovi guasti e rovine dai soldati \nPisani in occasione di guerre coi Fiorentini. Molto innanzi \na quest'epoca il monastero stesso era stato aggregato alla \nCongregazione di Vallombrosa, cui fu confermato dal \npontefice Martino V, con breve del 1423, accordando agli \nabati generali il titolo di marchesi di Monteverdi e di \nCanneto. – Ho parlato sinora dell'antica Badia, giacché la \nnuova non fu costruita dentro il castello di Monteverdi se \nnon dopo che il pontefice Pio IV, nel 1561, annuì alla \ndimanda di poterlo trasferire, per cagione dell'aria cattiva \ne degli assassini, dal poggio di Palazzuolo dentro il \ncastello di Monteverdi, a condizione però che essa \nritenesse il titolo di S. Pietro. Questo nuovo convento si \nlimitò ad un ospizio con due o tre monaci di pendenti \ndall'abate di Vallombrosa, il quale conservò il \ngiuspadronato delle chiese parrocchiali di S. Andrea a \nMonteverdi, e di S. Lorenzo a Canneto ed il diretto \ndominio di alcuni poderi e di estese boscaglie. Queste \nultime furono concesse a livello perpetuo agli abitanti dei \nnominati castelli. Fu soppressa sul declinare del secolo \nXVIII. – Vedere MONTEVERDI.",
    "original_title": "ABAZIA DI MONTEVERDI",
    "byte_offset": 101565
  },
  {
    "context": "nelle colline pisane fra l'Era ed il fiume Cascina",
    "title": "ABAZIA DI MORRONA",
    "body": "nella parrocchia e 1/2 miglio toscano a \nmaestro del castello di Morrona Comunità di Terricciuola, \nche è miglia toscane 2 e 1/2 al suo libeccio Giurisdizione \ndi Peccioli, Diocesi di Volterra, Compartimento di Pisa. – \nÈ una delle quattro Badie fondate dai conti del Fucecchio, \ne dedicata in origine a S. Maria e a S. Benedetto, abitata \nsino dal principio del secolo XII dai monaci \nCamaldolensi. Il più antico documento che ad essa \nriferisca è la conferma di una donazione fatta nel 1089 dal \nconte Uguccione figlio del conte Guglielmo Bulgaro, \naumentata di nuove giurisdizioni sopra i castelli di \nMorrona, di Acqui, di Vivaja, di Colle Montanino ec. Dai \nfigli di quest'ultimo negli anni 1098 e 1109. Il possesso di \nqueste cose fu poi convalidato dai pontefici Celestino II, \nnel 1121, Innocenzo II nel 1141, ed Eugenio III nel 1148. \nGerardo abate di Morrona cominciò ad alienare la \ngiurisdizione di Vivaja col venderla nel 1135 \nall'arcivescovo di Pisa. Il suo successore abate Jacopo, nel \n1152, vi aggiunse la vendita delle possessioni di \nMontevaso e di Montanino ad oggetto di edificare in \nluogo della Badia vecchia quel monastero che tutt'ora \nesiste nella sommità del poggio. È quivi dove l'abate \nSilvestro d'Anghiari nel 1316 fece quel chiostro di cui \nparla un'apposita iscrizione. Assai più grandiosa e di \nanteriore costruzione è la chiesa fatta tutta di pietrame di \nlumachella ben lavorato, sebbene, non so quanto a \nproposito, fossero le sue pareti nello scaduto secolo \nintonacate. La facciata è divisa in tre spartiti che \nterminano superiormente in tre archi; in quello di mezzo \nresta la porta maggiore, e fuori di essa una antico cippo \nsepolcrale di marmo pisano convertito in pila per l'acqua \nlustrale. \nLa chiesa in forma di croce latina ha di lunghezza, \ncompreso il presbitero e la tribuna, braccia 44, è larga nel \ncorpo braccia 13, e nella crociata braccia 22 e 1/2. A piè \ndella chiesa fra i 12 Apostoli che vi si veggono dipinti a \nfresco due sono state rifatti da Domenico Tempesti. \nAll'altar maggiore vi è un quadro di maniera assai goffa, \nche credesi anteriore alla scuola di Cimabue. \nFu soppressa questa Badia nel 1482 non senza ostacolo e \nreclami dei Camaldolensi che l'abitavano, ed i suoi beni \nfurono quindi assegnati alla mensa dei vescovi di \nVolterra. Questi hanno convertito quel chiostro in casa di \ncampagna, e ridotto la chiesa a privato oratorio.",
    "original_title": "ABAZIA DI MORRONA",
    "byte_offset": 107721
  },
  {
    "context": "in Maremma",
    "title": "ABAZIA DI PALAZZUOLO",
    "body": "– Vedere \nABAZIA DI MONTEVERDI. ",
    "original_title": "ABAZIA DI PALAZZUOLO",
    "byte_offset": 110221
  },
  {
    "context": "in Val di Pesa (S. Michele) ",
    "title": "ABAZIA DI PASSIGNANO",
    "body": "sulle pendici orientali di una collina due miglia toscane \nalla destra del fiume pesa, nella parrocchia di S. Biagio a \nPassignano, piviere di Sillano, Comunità Giurisdizione e \ncirca 6 miglia toscane a greco di Barberino di Val d'Elsa, \nDiocesi di Fiesole, Compartimento di Firenze, da cui è \nmiglia toscane 16 a ostro. \nIl magnifico edifizio di questa celebre e ricca Badia, stata \ncapo di una Congregazione di Vallombrosani, offre da \nlungi l'aspetto di un munito castello, e nel suo tempio si \nconservano le più bell'opere del Passignano, del Sorri suo \ngenero che vi lasciò molti saggi del suo grazioso \npennello, ed altre parimente di eccellenti pittori. È pure in \nquesto santuario, dove si venera il teschio del S. \nFondatore dell'ordine di Vallombrosa racchiuso in un \nargenteo busto lavorato a nielli di squisita finezza. \nErano raccolte nel suo archivio non meno di 6600 \npergamene, riunite per provvida disposizione del GRAN \nLEOPOLDO a quelle 140,000 che oggi possiede il Regio \nArchivio Diplomatico di Firenze. Giovano quelle a far \nconoscere i numerosi possessi in vari tempi per pia \nelargità, per via di compre o di permute acquistati dal \nmonastero in questione. Il più antico istrumento fu rogato \nin Passignano nel marzo dell'anno 884, alla presenza di \nWillerado Scabino. – Sebbene vi manchi quello relativo \nalla fondazione della Badia pubblicato dal P. Fedele \nSoldani (Historia Passignanensis) sotto l'anno 890, avvi \nperò altro documento del 27 marzo, anno 903, atto a \ndimostrare che a quest'epoca l'oratorio di S. Michele di \nPassignano era fornito di una famiglia monastica \npreseduta da due dignitari, l'abate ed il proposto. Giunti \nalla metà del secolo XI vi si recò S. Giovanni Gualberto \ninvitato dal quarto proposto Leto, che fu nominato ivi \nprimo abate della Riforma Vallombrosana; ed è quello \nstesso cui è diretta dal pontefice Gregorio VII, anno 1073, \nuna bolla, con la quale ad istanza di Guglielmo vescovo di \nFiesole ricevé la Badia di S. Michele a Passignano sotto la \nprotezione della Santa Sede. \nGodeva sino d'allora un esteso patrimonio nei pivieri di \nSillano, di Campoli, di Cintoja, ec. Con la giurisdizione di \ndiversi ospedali fondati in pian Alberti, sul Cestio nel Val \nd'Arno superiore, a Combiate in Val di Marina, e a Siena \nfuori di Porta Camullia, oltre il giuspadronato delle chiese \ndi S. Maria a Vigesimo presso Barberino di Mugello, di S. \nBartolommeo a Scampata presso Figline, di S. Michele a \nS. Donato in poggio dentro Siena, e di non poche altre. \nContinuarono le offerte e le investiture anche al tempo \ndegli abati Rodolfo ed Ugo successori immediati di Leto. \nFurono nel numero dei donatari assai frequenti i nomi \ndegli ascendenti dei Cattani di Combiate, dei conti \nAlberti, dei conti Cadolingi, dei Benzi di Figline, degli \nUbertini di Gaville, dei Cavalcanti delle Stinche, dei \nFiridolfi di Panzano, dei Gherardini di Sillano, e dei \nBuondelmonti e Scolari di Montebuoni. Sennonchè ben \npochi fra questi rinunziavano all'utile dominio de'terreni, \ncorti e castelli donati; anzi la loro elargità era mossa non \ndi rado dalla speranza di farla da arbitri assoluti sul \npingue patrimonio dei monaci di Passignano per mezzo di \nqualche figlio od affine cui indossarono bene spesso la \nvallombrosana cocolla. – Di tal fatta fu la reggenza di \nquel Ruggiero de’Buondelmonti, che ancora imberbe, con \nl'assistenza dei Ghibellini già resi prepotenti in Toscana \ndopo la vittoria ottenuta nei campi dell'Arbia, si fece \nnominare VI abate di Passignano. \nE se, la riedificazione assai più solida e grandiosa del \nmonastero, come apparisce dall'indicazione dell'anno \n1294 scolpita nell'architrave della bella porta della \nclausura, è frutto del suo lungo governo, ha l'istoria altresì \ntramandato alla posterità gli atti arbitrarj ch'esso e i suoi \nnipoti operarono a danno di quei claustrali, e dei loro \naveri. – Né giovarono i frequenti reclami dei vassalli \npresso la corte di Roma e avanti i Reggitori del comune di \nFirenze, tosto che questi ultimi accordarono agli abati il \ndiritto di eleggere il potestà nel vicino castello di \nPoggioavento come feudo de'monaci di Passignano!. \nGiunto il giorno di morte (14 agosto 1316) Ruggiero, che \ngià da 18 anni era salito al primo gradino della gerarchia \nVallombrosana, si vide astretto a restituire al monastero di \nPassignano per 5 sesti, e a quello di Va llombrosa per un \nsesto, i molti denari, argenti, vasi ed altri preziosi arredi, \nche si era arbitrariamente usurpato. (ARCH. DIPL. FIOR. \nBadia di Passignano) – Può dare una qualche idea delle \nvaste possessioni di Passignano una deliberazione \nemanata il 30 settembre 1370 dal vicario dell'esecutore \ndegli ordinamenti della giustizia del Comune di Firenze, \ncon la quale furono costretti i popolani della chiesa \nparrocchiale di S. Pietro in Sillano a condurre in affitto i \npoderi di questa Badia posti nella detta parrocchia, a \nmotivo che erano stati condannati e banditi i lavoratori e \ncoloni del monastero. Per il quale effetto fu stabilito un \ncanone annuo di 320 moggia di grano.  \nNon meraviglia pertanto che Lorenzo il Magnifico facesse \nistanza al pontefice Sisto IV affinchè conferisse in \ncommenda unitamente alle Badie di Coltibuono e di \nVajano anche questa al di lui figlio Giovanni, poi Leone \nX, il quale rinunziò nel 1499 al generale di Vallombrosa \nmediante una pensione di 2000 scudi. \nLa Badia di Passignano serve ora di refugio ai monaci più \nvenerandi dell'istituto Vallombrosano, ed ha potuto \nconservare ad onta delle passate vicende un'estensione \nterritoriale in un raggio di quasi due miglia in tutte le \ndirezioni, a partire dal monastero, nella quale periferia \nsono compresi 41 poderi con vasti boschi di querce che \nforniscono oltre 200000 libbre di carbone. \nLa chiesa parrocchiale di S. Biagio fabbricata sino dal \n1080 a contatto dalla clausura ha riunito le due parrocchie \ndi S. Brizio a Materaja, e di S. Andrea a Poggioavento o a \nCallebuona, cadute entrambe in rovina con il totale \ndeperimento dei nominati castellucci. \nS. Biagio a Passignano conta attualmente 369 abitanti. \nPassignano fu patria, e diede il suo nome al villico poi \ncavaliere Domenico Cresti, pittore famoso. \nMeritano di essere rammentate per la storia letteraria tre \npergamene della stessa Badia. \nLa prima dell'aprile 1112, relativa ad un Girolamo \nChierico e Pittore. \nLa seconda del 22 aprile 1309 è una condanna \npronunziata da Messere Albertino Musatto de'Mussi da \nPadova Esecutore degli Ordinamenti della Giustizia in \nFirenze, impiego ignorato da Tiraboschi, il quale tentò di \nrintracciare nelle opere di Albertino Musatto la vita di \nquesto famoso ghibellino seguace e storiografo di Arrigo \nVII di Lussemburgo. La terza carta del 12 aprile 1372 è una convenzione \nstabilita fra l'abate D. Martino e Jacopo del fu Mino \npittore della parrocchia di S. Antonio del Terzo di \nCamullia di Siena, per la quale Jacopo si obbliga \ndipingere nel tempo e termine di sette mesi per il prezzo  \ndi fiorini 80 d'oro una tavola di braccia 5 alta, e braccia 4 \ne un quarto larga per la chiesa di Passignano nel modo e \ncon le figure dei Santi ivi descritte. (Vedere \nGUGLIELMO DELLA VALLE Letter. Senesi).",
    "original_title": "ABAZIA DI PASSIGNANO",
    "byte_offset": 110301
  },
  {
    "context": "(S. Michele) nella Valle dell'Elsa",
    "title": "ABAZIA DI POGGIO MARTURI o di POGGIBONSI",
    "body": "parrocchia di S. \nLucchese, Comunità Giurisdizione e mezzo miglio a ostro \ndi Poggibonsi, Diocesi di Colle, anticamente di Firenze, \nnel cui Compartimento è situata. \nNel castello di Marturi, che di Poggibonizzi fu poi \nchiamato, in mezzo alle fortificazioni ivi erette da Arrigo \nVII, e a più regolare e solida forma poscia ridotte da \nCosimo I; presso il convento di S. Lucchese esiste tuttora \nun avanzo di questa già ricca ed insigne Badia. La fondò \nper l'ordine Benedettino sino dal 969 il gran conte Ugo \nmarchese di Toscana, dal quale con regia liberalità fu in \npiù tempi (anni 970 e 998) arricchita di possessioni sparse \nin moltissimi luoghi della Toscana, specialmente nel \nChianti, in Val d'Elsa, nel Val d'Arno superiore, oltre \nquelle che gli assegnò nel modanese contado. – \nConcorsero in seguito ad accrescerne il patrimonio altri \nprincipi, fra i quali il marchese Alberto degli Estensi, che \nnel 1061 rinunziò a favore del monastero di Marturi tutto \nciò che apparteneva al di lui padre marchese Obizzone, \nconsistente in vari castelli della Val d'Era e del Val \nd'Arno pisano; acquisti che poi quei monaci cedettero nel \n1129 alla primaziale di Pisa per il prezzo di soldi 3540 \n(MURATORI, Ant. M. Ae.) \nNon però così bene furono trattati i cenobiti del Poggio \nMarturi dal marchese Bonifazio successore del gran conte \nUgo al governo della Toscana. Poiché se prestare si \ndovesse intiera fede al biografo del monaco S. Bononio, \nprimo abate di S. Michele a Marturi, non solamente quel \ndinasta avrebbe espulso di là tutti i claustrali convertendo \nla Badia in un lupanare di concubine, ma si sarebbe \nimpossessato a forza di tutti i suoi beni e delle più \npreziose suppellettili. La quale vituperevole azione \nsarebbe in opposizione a tante pie elargizioni usate dallo \nstesso personaggio, ch'è pure quel medesimo Bonifazio \nfondatore della Badia di Fontana Taona (forse pentito \ndell'accaduto), e che fu eziandio benefattore della Badia \nfiorentina, mentre nuovi doni volle anche aggiugnere al \nmonastero di S. Bartolommeo a Mussiliano eretto dal \nconte Alberto di lui padre nella sua contea di Panico nel \nbolognese. (ANN. CAMALD. E BOLOGN.) \nRitornati i monaci Marturiensi insieme coll'espulso abate \nBononio all'antico chiostro (anno 1018), e riformati alla \nnuova regola di S. Romualdo, semb ra che riacquistassero \naltresì buona parte dei perduti possessi e giurisdizioni, \nassicurati loro da una bolla pontificia del primo novembre \n1068 di Alessandro II, che confermava quanto era stato \nconcesso dal marchese Ugo alla Badia di Marturi, con \ntutti gli altri privilegi dei pontefici suoi antecessori. Altra \nriprova ne dettero la marchesa Beatrice con placito del \n1075, e la di lei figlia contessa Matilde nell'anno 1099. \nNel 1089 Uberto abate, previo il consenso dei suoi \nmonaci, fondò un ospizio per i poveri al ponte di Marturi, \ncon assegnarli una congrua dote. Erano di giuspadronato \ndella stessa Abazia varie chiese parrocchiali nei pivieri di \nPoggibonsi, di S. Agnese in Talcione, e di S. Maria in \nCastello, delle quali si avrà occasione altrove di far \nparola. – Può servire di qualche norma per conoscer le sue \nentrate l'annuo censo di lire 68 che nel secolo XIII la \nBadia camaldolense di Marturi pagava alla corte di Roma. \nLa qual corte non passò gran tempo a destinarla in \ncommenda a dei cardinali. \nFu l'ultimo a sfruttarne le rendite il cardinale Antonio \nCasini, abate commendatario nel 1435; dopo il quale \nEugenio IV con breve spedito in Firenze il 27 giugno \n1442 aggregò questa Badia con i suoi effetti a quelli delle \nmonache Brigidiane nel convento del Paradiso presso \nFirenze. Queste ne ritennero l'amministrazione fino a che \nClemente XII con la bolla del 15 maggio 1734 proibì di \npoter più vestire monache Brigidiane unendo i beni di \nquesto monastero al nuovo conservatorio de'poveri, eretto \nd'allora nello Spedale di Bonifazio a Firenze. (ARCHIVIO \nDIPLOMATICO FIORENTINO ospedale di Bonifazio) – \nVedere LUCCHESE (S.) e POGGIBONSI.",
    "original_title": "ABAZIA DI POGGIO MARTURI o di POGGIBONSI",
    "byte_offset": 117601
  },
  {
    "context": "",
    "title": "ABAZIA DI POPPI",
    "body": "– Vedere POPPI.",
    "original_title": "ABAZIA DI POPPI",
    "byte_offset": 121714
  },
  {
    "context": "(S. Maria Assunta e S. Benedetto)",
    "title": "ABAZIA A PRATAGLIA",
    "body": "ora parrocchia presso al giogo detto Biforco \nsull'appennino di Camaldoli, fra le sorgenti del torrente \nArchiano tributario dell'Arno nel Casentino e le più alte \nscaturigini del fiume Bidente di Romagna, 4 miglia \ntoscane a levante-scirocco del S. Eremo nel piviere di \nPartina, Comunità Giurisdizione e circa 7 miglia toscane a \ngreco di Poppi, Diocesi e Compartimento d'Arezzo. – La \nfondazione di questa Badia precede di qualche anno \nquella del S. Eremo di Camaldoli, siccome lo prova un \ndiploma dell'imperatore Ottone III, del 1002, nel quale \nconferma al monastero di Prataglia la donazione che gli \nera stata fatta di alcuni terreni dal gran conte Ugo \nmarchese di Toscana. Fu per altro in grazia della \nmagnanimità del vescovo aretino Elemberto, che questo \nmonastero, piccolo in origine, venne ingrandito e quasi \nrinnovato dai fondamenti nell'anno 1008. Il detto prelato \ndopo averlo sufficientemente dotato, lo consegnò ai \nBenedettini, sotto la cui disciplina si mantenne sino a che \nil pontefice Adriano IV, nel 1157 lo fece consegnare ai \nvicini eremiti Camaldolensi insieme con le sue rendite. \nArricchito dai successori del vescovo Elemberto, dai conti \nGuidi, e da altri Magnati del Casentino, si estese coi suoi \npossessi sopra una gran parte di quel selvoso apennino, \ncui fu dato poi il titolo di contea. Erano suoi feudi le ville \ndi Pezza, di Tignano, di Serra ed il castello di Frasineta. \nDopo 500 anni fu soppresso. \nL'istrumento del 1008 riportato negli Annali \nCamaldolensi ci fa intendere di più con qual impegno il \nvescovo Elemberto andava promovendo la coltura \ndell'apennino, e segnatamente quella delle viti nel basso \nCasentino. Le quali possessioni del S. Eremo furono \ndichiarate sotto la protezione della Repubblica fiorentina \ncon deliberazione del anno 1382, confermata sotto il governo Mediceo da Cosimo I nel 1540, e da Francesco I \nsuo figlio nel 1574. \nDopo 500 anni Bonifazio IX soppresse col monastero di \nPrataglia anche il titolo abaziale lasciando al priore del S. \nEremo l'elezione del curato di quell'antica chiesa filiale \ndella pieve di Partina. – Fu essa riedificata sulla forma \ndelle basiliche con la Confessione, l'anno 1314 siccome lo \ndichiara un'apposita iscrizione. \nHa 423 abitanti. – Vedere EREMO (S.) DI \nCAMALDOLI.",
    "original_title": "ABAZIA A PRATAGLIA",
    "byte_offset": 121754
  },
  {
    "context": "detta al Borgo e anticamente in Salto, in Romagna",
    "title": "ABAZIA DI S. REPARATA",
    "body": "ora chiesa parrocchiale, sulla destra \nripa del fiume Lamone, Comunità Giurisdizione e mezzo \nmiglio toscano a levante di Marradi, Diocesi di Faenza, \nCompartimento di Firenze, dalla quale città è circa 30 \nmiglia toscane a greco. – La più antica notizia di questo \nmonastero che fu giurisdizione dei conti Guidi riferisce a \nun concordato stabilito il 6 ottobre 1025 fra Donato abate \ndi S. Reparata ed il conte Guido figlio del fu Guido \nGuerra per la difesa e conservazione di tre poderi r di una \ncasa esistenti nel castello e distretto di Marradi, di \nproprietà del monastero prenominato. (ARCH. DIPL. \nFIOR. Badia di Ripoli) – Stando ai biografi di S. \nGiovanni Gualbero sarebbe questo uno dei monasteri \nriformati da questo Santo, quantunque apparisca da una \ndeliberazione del 21 novembre 1112 (l. cit) presa da quei \nmonaci, che non prima di allora le Badie di S. Reparata e \ndi S. Maria a Crespino adottassero la riforma di \nVallombrosa. – Fu il monastero di S. Reparata \ndagl'imperatori Arrigo VI e Federigo II confermato in \nfeudo ai conti Guidi, mentre vari pontefici lo avevano già \ndichiarato sotto la protezione di S. Pietro, e immune dalla \npotestà secolare insieme con i luoghi di sua dipendenza. \nErano di suo padronato, oltre il monastero di Crespino, \nmolte chiese di quell'apennino, delle quali ognuno può \nleggere il novero nella bolla di Alessandro III, del 9 \nnovembre 1168. – Con partito comunitativo del 22 \ngennajo 1126, anche la piccola popolazione del Borgo di \nPopolano, volle dare l'investitura del suo distretto agli \nabitanti di S. Raparata a certe determinate condizioni; \nmentre nel 1258 quei monaci per liberarsi dalla \ndipendenza dei conti Guidi chiesero la protezione della \nRepubblica fiorentina, che gli accettò sotto la sua \naccomandigia. \nSi mantenne questa famiglia religiosa sino al declinare del \nsecolo XVIII, restandovi un sacerdote per il servizio della \nchiesa, e della parrocchia, che conta presentemente 265 \nabitanti. \nSi conservano in questa chiesa alcuni quadri di valente \npennello. – Sort i natali in Marradi e vestì l'abito \nvallombrosano in S. Reparata D. Ascanio Tamb urini che \nfu due volte generale del suo ordine e autore di due opere, \nle quali portano il titolo, De jure Abbatum, e De jure \nAbbatissarum. Esso morì nella casa generalizia di S. \nBartolommeo a Ripoli nell'anno 1666. \n– Vedere MARRADI.",
    "original_title": "ABAZIA DI S. REPARATA",
    "byte_offset": 44519
  },
  {
    "context": "(S. Bartolommeo)",
    "title": "ABAZIA DI RIPOLI",
    "body": "ora chiesa \nparrocchiale resa collativa nel 1821, filiale della pieve di \nS. Pietro a Ripoli presso la ripa sinistra dell'Arno sulla \nstrada che parte dalla porta a S. Niccolò, Comunità e \nGiurisdizione del Bagno a Ripoli, Diocesi e \nCompartimento di Firenze, da cui è miglia toscane 1 e 1/2 \na levante. – L'antichità di questo monastero, stato \nresidenza ordinaria dei Generali Vallombrosani dal 1550 \nsino al 1808, rimonterebbe al principio del secolo VIII, se \nad esso applicare dobbiamo, (siccome io penso con \nl'Ughelli e col Soldani) una carta del 790. È questa una \nconferma di donazione fatta dai pronipoti del suo \nfondatore Adonaldo a favore del monastero di S. \nBartolommeo in Recavata nella mani di Eufrasia loro zia, \nbadessa di quelle recluse, nel tempo stesso che vi si \nnomina una loro sorella per succedere al governo del \nmonastero dopo la morte di Eufrasia e di un'altra zia. \nÈ ignota l'epoca, nella quale uscirono di là le monache per \nentrarvi i religiosi, i quali vi risedevano nel 10 giugno \ndell'anno 1092, quando Bernardo abate di S. \nBartolommeo a Ripoli concesse a livello a Eppone abate \ndi Montescalari un pezzo di terra posto a Tornano. \n(ARCH. DIPL. FIOR. Badia di Ripoli). Non si rileva sotto \nquale istituto monastico i cenobiti di Ripoli allora \nmilitassero; comecchè nel 1188 si mostravano dipendenti \ndall'abate di Vallombrosa, alla quale Congregazione \nvenne confermata questa Badia dal pontefice Innocenzo \nIII con due brevi, uno del 1198, e l'altro del 1204. Fecero \nlo stesso Onorio III nel 1216, Gregorio IX nel 1227, e \nInnocenzo IV nel 1253. – Fu in origine di giuspadronato \ndei nobili da Quona e da Castellonchio, i quali \nconservarono il diritto di eleggere l'abate sino a che \ndall'arcivescovo fiorentino S. Antonino, come delegato \napostolico di Niccolò V, con sentenza del 18 agosto 1452, \ntale giurisdizione fu annullata.(SOLDANI Historia \nPassignanensis). \nIl monastero di Ripoli fu aggregato a quello di \nVallombrosa e convertito in infermeria per que'monaci \nmediante una bolla di Sisto IV del 18 gennajo 1473, sino \na che nel 1550 fu destinato a residenza del generale, e dei \nvisitatori della Congregazione in luogo dell'archicenobio \ndi Vallombrosa. \nLa Badia di Ripoli, se non offre un vasto fabbricato, è \nperò di vaga e simmetrica costruzione, siccome assai \ndecente ed ornata è la sua chiesa, dove tuttora si \nconservano alcuni buoni quadri, mentre i migliori \ntrasportati furono in Firenze nella Regia Accademia delle \nBelle arti al tempo della sua soppressione (anno 1808). \nDopo il quale avvenimento restò al servizio della chiesa \nabaziale di S. Bartolommeo un sacerdote vallombrosano \nper la cura dell'anime di questa parrocchia, nella quale si \ncontano 881 abitanti. \nNelle vicinanze della Badia a Ripoli ebbero il primo \nrefugio le Domenicane di S. Jacopo a Ripoli, traslocate \nposcia in città nella via della Scala, dove sorse in fama la \npiù antica stamperia di Firenze, quando si eccettui il \nVirgilio pubblicato nel 1472 dai torchi del Cenneni.",
    "original_title": "ABAZIA DI RIPOLI",
    "byte_offset": 126582
  },
  {
    "context": "in Val d'Ambra (S. Pietro)",
    "title": "ABAZIA A RUOTI",
    "body": "sulla \ndestra di questo fiume, fra esso e la strada che sale a \nPalazzuolo, ora pieve Abaziale e commenda perpetua dei \nvescovi di Montepulciano, da cui dipende ancora nello \nspirituale, sebbene rinchiusa nella Diocesi aretina; Comunità Giurisdizione e 6 miglia toscane a ostro di \nBucine, Compartimento di Arezzo. \nFondata nell'anno 1076 dalla nobile famiglia aretina \nde'Ruoti consorte degli Ubertini, fu data agli Eremiti di \nCamaldoli, che per posteriori donazioni acquistarono la \npiccola Badia di S. Quirico a Nasciano in Val di Chiana, \ncol giuspadronato di molte chiese situate nei pivieri di \nMonte San Savino, di Altaserra o Montebenichi, di \nCapannoli ec. \nCominciò a destinarsi in commenda nel 1412; e la godeva \nil cardinale di Montepulciano, Giovanni Ricci, quando \nnell'erezione della chiesa vescovile nella sua patria (anno \n1561) se ne spogli col rinunziare la pensione di 500 scudi, \nche dai beni della Badia a Ruoti ritraeva, a favore dei \nvescovi di Montepulciano; benefizio che questi prelati \nconservano tuttora sostituendo all'amministrazione della \nparrocchia un vice pievano congruato. \nLa cura di S. Pietro a Ruoti ha 234 abitanti.",
    "original_title": "ABAZIA A RUOTI",
    "byte_offset": 129658
  },
  {
    "context": "nel suburbio orientale di Firenze",
    "title": "ABAZIA DI S. SALVI",
    "body": "a \n1/2 miglio toscano fuori porta alla Croce, oggi semplice \nparrocchia antica filiale della pieve maggiore di S. \nReparata, (la Metropolitana) Comunità di Rovezzano, \nGiurisdizione di Fiesole. – Fu il secondo monastero della \nCongregazione di Vallombrosa, eretto nell'anno 1048 in \nluogo detto Paratinola presso la cappella già costà \nesistente di S. Salvi, e dove S. Giovanni Gualberto \ncostituì Berizzone in primo abate. Quivi accadde poco \ndopo (anno 1062) un fatto clamoroso, quando il \nsimoniaco vescovo di Firenze Pietro Mezzabarba fece \nassalire a mano armata quei monaci, caricandoli di ferite e \nmettendo a sacco e a fiamma il convento. Ad altre non \nmeno calamitose vicende ebbe a soggiacere questo luogo, \nsia allorachè nel 1312 vi si accampò col suo esercito \nArrigo VII, sia allora quando un esercito più funesto a \nFirenze, assediandola l'anno 1529, diede il guasto anche a \nquesto refugio monastico, atterrando in gran parte chiesa \ne convento, sino a che gli assalitori penetrati nel \nrefettorio, dove tuttora si ammira il sorprendente cenacolo \ndi Andrea del Sarto \" quasi fossero (dirò col Varchi) a \nquelle sfrenate milizie cadute le braccia e la lingua, si \nfermarono e tacquero, e piene d'inusitato stupore non \nvollero andar più oltre con la rovina\". Non ebbero peraltro \negual fortuna le opere di scultura, ridotte quasi in pezzi \ndalla ferocia degli assedianti. Vasari, che ne compianse la \nperdita, lasciò di esse un'adeguata descrizione, \nmassimamente per quelle destinate al sepolcro di S. \nGiovanni Gualberto, opera di Benedetto da Rovezzano. –  \nConseguenza del nominato ultimo assedio e della \nsoggiogata città, fu pur quella di atterrare il monastero di \nS. Giovanni Evangelista abitato dalle Vallombrosane, per \ndar luogo alla Fortezza, che nel luogo di quello volle a \nmaggior sicurezza il primo duca di Firenze edificare, \nassegnando alle rinchiuse Vallombrosane il risarcito \nmonastero di S. Salvi. \nFu la Badia di S. Salvi un tempo capo di Congregazione \nindipendente dall'abitato di Vallombrosa, siccome fu \navvertito di quella di Passignano. Esisteva nelle vicinanze \ndella medesima dalla parte dell'Arno il palazzo detto del \nGuarlone, che fu residenza a molti abati di Vallombrosa \ninnanzi che si traslocassero alla Badia di Ripoli. \n\nLa parrocchia di S. Salvi conta 1632 abitanti.",
    "original_title": "ABAZIA DI S. SALVI",
    "byte_offset": 130874
  },
  {
    "context": "presso Pisa nella Borgata di Montione",
    "title": "ABAZIA DI S. SAVINO",
    "body": "fra la strada Regia fiorentina e la ripa d'Arno, \nparrocchia di S. Stefano a Pettori, piviere di S. Lorenzo \nalle Corti, Comunità Giurisdizione Diocesi e \nCompartimento di Pisa, da cui è miglia toscane 3 e 1/2 a \nscirocco. \nLa sua origine rimonta all’anno 780, quando tre fratelli \nnobili di Pisa determinarono di costituirsi religiosi sotto le \ninsegne di S. Benedetto, erigendo nelle loro case a \nCerasiolo, presso Calci, un monastero che dedicarono a S. \nSavino, con assegnargli il loro vasto patrimonio, sparso \nnelle Diocesi di Pisa, di Lucca e di Firenze, e \nspecialmente in vari paesi delle Colline pisane e del Val \nd’Arno inferiore. Il quale istrumento, pubblicato dagli \nAnnalisti Camaldolensi, giova non poco a illustrare la \ngeografia di quella età, e forse ancora a rischiarare alcuni \ndubbi insorti in tempi assai moderni sull’antica \ngiurisdizione della Diocesi pisana nel piviere di Empoli. – \nVedere EMPOLI VECCHIO. \nNel 969 l’imperatore Ottone I diresse a Ottone abate del \nmonastero suddetto un diploma, col quale lo ricevè sotto \nla sua tutela, e accordò favori alla Badia di S. Savino. \nAtterrato da un’inondazione dell’Arno il monastero, fu \nriedificato sull’opposta ripa del fiume, nel distretto di \nMontione, in un’epoca alquanto anteriore a quella del \n1221 segnata dal Tronci negli Annali pisani. Avvegnachè \nesso già vi esisteva all’anno 1147 contestandolo una bolla \nemanata nel suddetto anno da Eugenio III ed un privilegio \nimperiale del 1154 di Federigo 1, che accordano entrambi \nalcune immunità al monastero di S. Savino presso Pisa, \ncon facoltà di poter costruire acquedotti e canali per i \nmulini che quei monaci possedevano nella contigua villa \ndi Montione. \nAltri documenti ne avvisano che nel nuovo monastero di \nS. Savino era stata introdotta la riforma Camaldolense. E \ncome monastero di questa regola è dichiarato nelle bolle \npontificie di Alessandro III (anno 1175) e di Celestino III \n(anno 1193). A quest’anno 1193 nacque scisma \nfra’monaci della stessa famiglia, molti dei quali \nricusarono di obbedire al priore di Camaldoli, contro cui \nessi sostennero fiera e lunga lite nella Curia romana, sino \na che Giovanni XXII con breve del 1326 dichiarò quei \nmonaci indipendenti dalla Congregazione di Camaldoli. \nLa Badia di S. Savino passò in commenda nel secolo XV \na vari cardinali. Eugenio PP. IV con bolla del 1439 la \nrestituì ai monaci di Camaldoli che la tennero sino a che \nfu soppressa nel 1561. Fu allora il patrimonio di questa \nBadia assegnato alla nuova Religione equestre di S. \nStefano previa l’annuenza di Pio IV e di Pio V. \nLa Badia di S. Savino figura negli Annali militari al pari \ndi quella già descritta di S. Salvi, giacche servì di \nquartiere e di ritirata ai Pisani ed agli Inglesi condotti da \n(ERRATA: Giovanni Acuto) Giovanni Augut in occasione \ndella famosa vittoria riportata sotto Cascina nel 1364 dai \nFiorentini il giorno di S. Vittorio, giorno che e tuttora si \nfesteggia in Firenze con la corsa di un palio. Fu ridotta a \nluogo munito, e tenuta in guardia dalle milizie di Firenze, \nuna volta espulse esse pure di la nel 1432 dalle masnade \ndi Niccolò Piccinino.  ",
    "original_title": "ABAZIA DI S. SAVINO",
    "byte_offset": 133270
  },
  {
    "context": "(S. Maria) in Val di Merse",
    "title": "ABAZIA Dl SERENA presso Chiusdino",
    "body": "nella parrocchia Comunità e Giurisdizione \ndi detto castello, Diocesi di Volterra, Compartimento di \nSiena, da cui era circa 10 miglia toscane a libeccio. \nEbbe nome di Serena dal luogo dove in origine fu fondata \n(anno 1004) dal conte Gherardo, figlio di altro conte \nGherardo, stipite della cospicua prosapia Gherardesca, \nmentre stanziava nel suo castello di Serena. \nDall’istrumento di fondazione pubblicato dal Muratori, \ndal Maccioni e da altri si rileva, quali e quanti fossero i \npossessi, i giuspadronati e rendite a questo monastero \nassegnate nelle Valli della Merse e dell’Elsa, e più che \naltrove nelle romane e toscane Maremme. \nAd assicurare, fra queste rendite, il frutto di quelle le quali \ntrovavansi situate tra le foci dell’Ombrone e del fiume \nCecina, l’abate di Serena a nome dei suoi monaci \nnell’anno 1158 transigette con l’arcivescovo di Pisa \nrinunziando a favore della Primaziale la metà dell’entrate, \na condizione che gli arcivescovi, come capi del Comune \ndi Pisa, difendessero ed assicurassero ai monaci il frutto \ndell’altra metà. – Fu in origine dei Benedettini, cui la \ntolse Celestino Papa III per darla, nel 1196, ai \nVallombrosani, i quali non sembra che molto tempo \nrimanessero nel selvoso colle di Serena. Avvegnachè \nquesto castelletto fu per dissensioni feudali diroccato \ndalle genti di Crescenzio vescovo di Volterra, che obbligò \nnella pace del 1133 i conti di Chiusdino e di Frosini a mai \npiù riedifìcarlo. Quindi è che i monaci conservando il \ntitolo di Serena dovettero trasportare la nuova clausura in \naltra chiesa presso le mura di Chiusdino, dove poi \naccolsero nel secolo XVI la piccola famiglia della \nmalsana Badia di Bibbona, sino a che anche quella \ndeteriorando ognor più di fortuna fu soppressa verso \nl’anno 1785.",
    "original_title": "ABAZIA Dl SERENA presso Chiusdino",
    "byte_offset": 136527
  },
  {
    "context": "(S. Salvatore) nel ducato di Lucca",
    "title": "ABAZIA DI SESTO",
    "body": "una delle più antiche Badie della Toscana abitata, e diretta \nper lungo tempo dai Benedettini. Esisteva nel piano di \nLucca circa 5 miglia toscane a scirocco di questa città \nnella Comunità di Capannori, Diocesi e Ducato di Lucca. \nEbbe nome di Sesto dal vicino Lago omonimo, al sesto \nmiglio toscano dalla città, appellato ancora Lago di \nBientina. \nMancano memorie autentiche della sua prima fondazione. \nAlcuni la fanno risalire all’anno 668, ma questa opinione \ne le altre che sono anteriori a un testamento autografo \ndell’anno 766 riportato nel tomo IV delle Memorie \nlucchesi, sono incerte. In esso istrumento però si fa \nmenzione della chiesa di S. Salvatore a Sesto, non ancora \nridotta a monastero. Lo era bensì nell’8oo (l. c.) e \nnell’anno 823, quando Richilda figlia del conte Bonifazio \ndichiarò il monastero di S. Scolastica a Lucca, dove era \nbadessa, subordinato a quello dei Benedettini di Sesto. Di \npiù fu dal pontefice Sergio II concesso a questo \nmonastero nell’843 il giuspadronato della chiesa di S. \nFrediano a Tredici nella Comunità di Vico Pisano. \nNell’anno 848 gli abitanti del castello di Orentano presso \nil Lago di Bientina si sottomisero all’abate di Sesto, feudo \nche nel 913 fu confermato alla stessa Badia \ndall’imperatore Corrado I insieme col diritto della pesca \nnel vicino lago. \nEbbero questi monaci controversia col vescovo di Lucca \nrapporto alla chiesa di S. Quirico a Monte Falcone, \ncontroversia che diede motivo a una sentenza di giudici \nimperiali l’anno 858. \nQual’estensione di patrimonio possedesse la Badia a \nSesto nel secolo X, lo dà a conoscere un rescritto di \nLotario del 938 a favore della regina Adelaide sua \nconsorte, cui destinò le rendite di 2ooo mansi appartenenti \nal monastero di S. Salvatore a Sesto. Il suo fabbricato nel \nsecolo X venne restaurato dalla contessa Willa. Fu \naumentato di beni e di giurisdizioni dal marchese Ugo di \nlei figlio, privilegiato da Ottone III imperatore nell’anno \n996, cui confermò la Rocca della Verruca donatagli dallo \nstesso marchese Ugo, nell’anno medesimo che il vescovo \ndi Lucca dava ad enfiteusi all’abate di Sesto la chiesa di \nS. Michele della Verruca e sue appartenenze. Contuttociò \nquesta Badia cadde presto in bassa fortuna, ed era già \nabbandonata dai monaci, allora quando Innocenzo III \nl’affigliò a quella di S. Benedetto sul Pò, l’anno 1134 a \ncui fu confermata da Federigo II, nel 1220. Dopo \nquest’epoca andarono ognora più dileguandosi le sue \nmemorie, le quali non ho trovato che oltrepassino il \nsecolo (ERRATA: X) XIII; poichè nel 1280 al monastero \ndi S. Ponziano di Lucca erano passate le costituzioni \nBenedettine della Badia Sestense, e forse anche gli avanzi \ndel suo patrimonio. (ANN. CAMALD.)",
    "original_title": "ABAZIA DI SESTO",
    "byte_offset": 138400
  },
  {
    "context": "(S. Salvatore e S. Lorenzo) ",
    "title": "ABAZIA A SETTIMO",
    "body": "attualmente prioria nel piviere di S. Giuliano a Settimo \nsulla sponda sinistra dell’Arno, Comunità di Casellina e \nTorri, Giurisdizione di Lastra a Signa, Diocesi e \nCompartimento di Firenze, da cui è quasi 5 miglia toscane \na occidente. Questo insigne monastero di antico padronato \ndei conti di Borgonuovo, il quale ha figurato nella storia \npolitica non meno che in quella monastica, esisteva sino \ndall’anno 988, allorquando il conte Adimaro figlio del \nmarchese Bonifazio confermò al monastero di S Salvatore \na Settimo le chiese e beni di S. Martino alla Palma, e di S. \nDonato a Lucardo, chiese stategli assegnate dal di lui \npadre. Nel 10004 fu restaurato e dato ai Benedettini dal \nconte Lotario figlio del conte Cadolo che ne accrebbe la \ndote. Né meno largo benefattore fu il di lui figlio, conte \nGuglielmo Bulgaro, il quale con istrumento dell’anno \n1048 (7 dicembre) cedè ai Benedettini di Settimo, per uso \ndi Eremo ed Ospizio, la chiesa di S. Salvatore posta \nsull’Appennino in luogo denominato lo Stale (Spedale) \ncon un esteso territorio, cui in tempi più moderni fu dato \nil titolo di Contea, assai nota nella storia politica del \nsecolo XIV a cagione di confini territoriali fra le \nRepubbliche di Firenze e di Bologna. (Vedere STALE) –  \nFu lo stesso conte Guglielmo che invitò S. Giovanni \nGualberto a riformare il monastero di Settimo; e fu nella \nsua chiesa, che S. Pietro Igneo, poco tempo dopo, fece la \nfamosa prova del fuoco, il dì 13 febbrajo 1068. Anche il \nconte Uguccione figlio di Guglielmo elargì de’nuovi e \nconfermò gli antichi doni fatti dalla sua famiglia a questa \nBadia. Dessa godette la protezione di vari imperatori e \npontefici. Fu data ai Cistercensi chiamati dalla Badia di S. \nGalgano da Gregorio IX, (anno 1236) quando la dichiarò immediatamente soggetta alla S. Sede. \nLa regolare disciplina, e l’esemplare contegno dei nuovi \ncenobiti giunsero ben presto a conciliarsi l’estimazione \npubblica, e tale fiducia, che i reggitori del Comune di \nFirenze affidarono ai monaci di Settimo \nl’amministrazione del pubblico erario, la sopraintendenza \nalla costruzione dei ponti e delle mura della città, alle \nfortificazioni de’castelli e di altri luoghi del contado; \nfinalmente li dichiarò, insieme con gli Umiliati, i pubblici \ncustodi del sigillo dello Stato. Di tuttociò era solida \nmallevadoria il vasto e ricco patrimonio del monastero di \nSettimo; il quale per decreto pubblico, fu anche \nprivilegiato dalle imposizioni del Clero e dalle gabelle. \nPuò servire di norma a conoscere presso a poco le sue \nentrate la tassa di circa mille fiorini che la Corte di Roma \nsoleva esigere dagli abati di Settimo all’occasione della \nloro investitura. \nTra le altre possessioni e proprietà di questa Badia vi \nerano diversi mulini costruiti sulle due sponde dell’Arno. \nMa le pescaje di questi essendo causa di frequenti \ninondazioni e facendo ostacolo alla navigazione del \nfiume, con deliberazione del 7 maggio 1331, e con altra \ndel 1 novembre 1385 la Repubblica fiorentina ne ordinò \nla totale demolizione. (ARCH. DIPL. FIOR. Badia a \nSettimo) \nÈ ben da credere che una così ricca Badia non andasse \nesente dai suoi abati commendatari. Passò infatti la prima \nvolta in commenda sotto il pontefice Eugenio IV, che la \nconferì al cardinale Domenico Capranica, cui successe in \nsecondo abate commendatario il cardinale Ascanio \nSforza, e più tardi il cardinale Francesco Barberini nipote \ndi Urbano VIII. \nIl monastero di Settimo, come tanti altri edifizi sacri e \nprofani situati nei contorni di Firenze, ricevè tal guasto \nnell’assedio del 1529, che Paolo IV, con bolla del 31 \nmarzo 1539, accordò all’abate di potere abitare con una \nparte de’suoi monaci il monastero di Castello a Porta a \nPinti, il quale già essi tenevano ad uso di Ospizio sino \ndall’anno 1442; monastero che fu permutato nel 1627 con \nquello delle monache degli Angeli alla Porta a S. \nFrediano, e dove stettero i Cistercensi sino all’anno 1782, \nepoca della loro soppressione. \nDopo tale avvenimento la parrocchia di S. Lorenzo fu \ntraslocata nella contigua chiesa abaziale di S. Salvatore, \nassegnando al parroco congruato una porzione del \nmonastero per uso di canonica. La chiesa di S. Salvatore \nfu riedificata nell’anno 1664; ha tre navate, ed è tenuta \ncon nettezza e decenza. \nConservasi tuttora nel suo vestibolo il cenotaffio della \ncontessa Gasdia vedova del conte Guglielmo Bulgaro, con \nl’iscrizione sepolcrale della contessa Cilia (Cecilia) sua \nnuora. \nAlcuni credettero opera della pietà del conte Guglielmo la \nbella torre is olata che s’innalza presso la chiesa sino a \nbraccia 58 e 1/2 di altezza, rotonda alla base, di forma \nottagona nel rimanente, e che termina (ERRATA : in \npiramide) a terrazza. Diede a sospettare ciò una iscrizione \nivi murata, nella quale si trovano scolpite le sole seguenti \nsigle: GLASITD N°. – Giorgio Vasari nella vita di \nNiccola Pisano interpretò le stesse sigle per Gullielmus \nme fecit, invece di Gloria sit tibi Domine; quindi \nsoggiunse che l’artefice Guglielmo dovette in quest’opera \nregolarsi col consiglio di Niccola, il quale si adoperò non \npoco nella riedificazione di questa Badia. Al quale ultimo \nasserto accresce fede la somiglianza che passa fra il \ncampanile di Settimo e quello di S. Niccola di Pisa, opera \nstupenda dello stesso artista pisano. \nEssendochè sono da gran tempo perdute le pitture, che \nBufalmacco fece nella sontuosa cappella delli Spini, \nlodate pur dal Vasari, io ne tacerò. Meritano bensì di \nessere rammentati i grandiosi avanzi delle mura castellane \ncircondate da profondi fossi, e munite negli angoli da \nquattro torri, fatte costruire intorno al monastero di \nSettimo dalla Repubblica fiorentina nell’anno 1371 dopo \nl’aggressione ostile dei Pisani condotti da (ERRATA: \nGiovanni Acuto) Giovanni Augut; e ciò ad oggetto di \nriparare in casi simili i popoli del piviere di Settimo con le \nloro derrate. \nEbbe il monastero di Settimo uno scultore e pitture di \nqualche merito in Fra Pacifico da Castel Bolognese \nallievo di Baccio Bandinelli. \nLa parrocchia della Badia a Settimo ha 1067 abitanti. –   \nVedere SETTIMO (S. GIULIANO A).",
    "original_title": "ABAZIA A SETTIMO",
    "byte_offset": 141233
  },
  {
    "context": "(S. S alvatore) alla base del poggio della città di Colle in Valdelsa",
    "title": "ABAZIA DI SPUGNA",
    "body": "sulla riva sinistra di questo \nfiume, alla testata del ponte, poco innanzi di entrare in \nColle basso, nel popolo di S. Maria a Spugna, Comunità \nGiurisdizione di Colle, Diocesi medesima, già di Volterra, \nCompartimento di Siena, da cui è 12 miglia toscane a \nmaestro. \nFu fondata nel secolo XI e assegnata ai Benedettini dai \nconti Aldobrandeschi di S. Fiora, i quali sino dall’anno \n1007 avevano acquistato estesi poderi nei contorni di \nSpugna insieme col giuspadronato della sua chiesa \nparrocchiale, mediante una permuta di beni che essi \nfecero con Benedetto vescovo di Volterra. (UGHELLI \nItalia sacra ) – È rammentata la prima volta in un \nistrumento del 27 marzo 1108 spettante alla Badia del \nMontamiata, quivi dicendosi di una pensione che i conti \nAldobrandeschi avevano da qualche tempo assegnato alla \nloro Abazia di Spongia. (ARCH. DIPL. FIOR.) – \nNell’anno 1183 fu privilegiata da Lucio PP. III, con bolla \nconcistoriale diretta a Mauro suo abate, mediante la quale \nfurono confermati alla Badia predetta tutti i suoi beni e \nchiese situate nelle Diocesi di Volterra, di Firenze, di \nPistoja, di Siena, di Grosseto e di Sovana. – Nel 1301 \nBonifazio VIII la unì, insieme con le sue giurisdizioni, \nalla Religione di Vallombrosa; istituto sotto cui si \nmantenne sino a che dal pontefice Clemente VIII fu \nassegnata in prebenda alla nuova mensa episcopale di \nColle, l’anno 1592. \nPer timore che la facciata della chiesa di questa Badia \nminacciasse rovina, nel 1760, ne fu ordinata la \ndemolizione, e il rimanente della fabbrica ridotto ad uso \ndi fattoria da monsignore Guelfi Camajani vescovo di \nColle. Varie iscrizioni sepolcrali ed altre antiche memorie \nsono state raccolte e pubblicate in un opuscolo sulla \nistoria di questa Badia dall’erudito Ferdinando Morozzi. \nNel 1471 1a Badia di Spugna divenuta commenda del \ncardinale Giuliano della Rovere fu restaurata, e \nnell’interno della chiesa, nell’interno del monastero. Dopo \nla promozione al pontificato fu data nel 1507 al cardinale Francesco Allidosio, Quindi al cardinale Niccolo \nSchemberg arcivescovo di Capua che la ritenne in \ncommenda sino all’anno 1532. A quest’epoca lo stesso \ncardinale col consenso del papa Clemente VII la donò \ninsieme con i suoi beni allo spedale degli Innocenti di \nFirenze; dal quale poi fu smembrata nel 1592 in virtù \ndella bolla di Clemente VIII già citata. \nUna delle migliori opere del pittore Francesco Morandini \nda Poppi era la tavola dell’altare maggiore trasportata nel \n1747 nel coro della cattedrale di Colle, dove tuttora esiste.",
    "original_title": "ABAZIA DI SPUGNA",
    "byte_offset": 147520
  },
  {
    "context": "già detta di FONTE BENEDETTA nel Casentino",
    "title": "ABAZIA DI S. TRINITA DELL’ALPI",
    "body": "Questo monastero, \nche ha dato il nome a una branca dell’Appennino di \nPratomagno fra il Valdarno superiore e il Casentino, \nrisiedeva presso al suo vertice alle sorgenti del torrente \nTalla, nella Comunità e parrocchia di S. Niccolò a Talla, \nGiurisdizione di Rassina, Diocesi e Compartimento di \nArezzo. \nLa sua prima fondazione devesi ad alcuni frati Teutonici, i \nquali, circa la metà del secolo X, costruirono nel deserto \ndi quest’Alpe un ospizio presso la sorgente denominata \nFonte benedetta. Assistiti e provvisti di beni di suolo, \nquesti stessi eremiti edificarono poco lungi di là la Badia \ndella SS. Trinità, dove professarono la regola di S. \nBenedetto. \nVenuta presto in rinomanza ricevè dai conti rurali del \nterritorio circonvicino ripetute prove di generosità. \nConciossiachè nel 1008 e nel 1014 gli Ubertini e i Pazzi \ndel Valdarno le donarono il priorato di S. Bartolommeo di \nGastra con le annesse selve sopra il Pian di Scò, alle \nscaturigini del Resco Simontano, ed altri effetti a \nLaterina. Nel 1021 e 1065 ebbe da essi nuove sostanze \nposte presso Arezzo e nella Comunità di Loro. Nel 1074, \ne 1085 le fu ceduto con altre terre una parte del distretto e \ncastello di Trojana. Nel 1129 il marchese Uguccione del \nMonte S. Maria rinunziò a favore di questo monastero il \ncastello e corte di Preggio nel contado di Perugia; \nfinalmente, in forza di altre donazioni, la stessa Badia \nacquistò giurisdizione sopra il castello di Pontenano nel \nCasentino, sulla Badia di Soffena, sul priorato di \nGanghereto, sugli ospizi di Monsoglio al ponte di Valle, e \nsopra alcune chiese della città e Diocesi di Arezzo. \nMa lo stato prosperoso del monastero di S. Trinita col \nvariare dei tempi declinò a segno, che nel 1425 erasi \nridotto in bassa fortuna e desolato di monaci, siccome lo \ndichiara una bolla del pontefice Martino V dello stesso \nanno (31 gennajo), con la quale concede ai Vallombrosani \nquesto monastero con tutte le giurisdizioni e chiese \nannesse. \nCessò la famiglia monastica di S. Trinita dell’Alpi al \nterminare del secolo XVI, lasciando il cadente suo \nfabbricato nella custodia di un Eremita.",
    "original_title": "ABAZIA DI S. TRINITA DELL’ALPI",
    "byte_offset": 150207
  },
  {
    "context": "(S. Maria) nell’Appeninno di Verghereto",
    "title": "ABAZIA DEL TRIVIO",
    "body": "presso Monte Coronaro dove fu trasportata \ncol titolo la sua cura, nella Comunità e 3 miglia toscane a \nscirocco di Verghereto, Giurisdizione di Bagno, Diocesi \ndi Sarsina Compartimento di Arezzo. – Ebbe nome di \nTrivio dalla tripartita via che all’Alvernia, alle Balze ed a \nVerghereto e Bagno si dirige. Fra i tre più elevati gioghi \ndella catena centrale dell’Appennino, sopra uno sprone \nche diramasi dal dorso del Bastione a quello fra il Comero \ne la Cella di S. Alberigo, in mezzo alle scaturigini del \ntorrente Rapina donde il Tevere e il Sario si disserrano, \nrisiedono tuttora pochi avanzi di questo celebre monastero \ndell’ordine di Camaldoli. \nFu fondato nel secolo XI dai conti di Montedoglio e di \nChiusi, i quali assegnarono ad esso una porzione di \nquell’alpestre contrada che i loro progenitori avevano \nottenuto in feudo nell’anno 967 da Ottone I. \nNel 1003 alcuni di questi patroni cedettero i loro diritti sul \nmonastero del Trivio al priore di Camaldoli, al quale fu \nconfermato con privilegio dell’anno 1111 da Arrigo II, e \ndal pontefice Pasquale II, nel 1113. \nErano soggetti nel temporale agli abati del Trivio i popoli \ndi varie borgate e piccoli castelli di quelle silvestri balze, \ngovernati per mezzo d’un vicario cui davano il titolo di \nvisconte; carica che sostennero vari individui della \ncelebre famiglia di Uguccione della Faggiuola, originaria \ndi questo stesso appennino. – Nell’anno 1274 le \npopolazioni del Trivio, del Monte Coronaro e del castello \ndella Cella stabilirono i capitoli di convenzione rispetto al \nloro vassallaggio verso gli abati del Trivio, e nel 1305 (2 \nmaggio) i consoli e uomini del Trivio d’accordo \ncoll’abate di detto monastero convennero relativamente \nad alcune tasse di prodotti di suolo e di lavori di mano, \noltre il diritto relativo a un testatico di nuova specie, da \npagarsi nell’occasione di amministrare il battesimo ai loro \nfigli. (ANN. CAMALD.) Erano soggetti alla Badia \nmedesima i castelli di Calaniccia, di Selvapiana, di \nNassetto, di Alfero, di Cameraggia, di Mazzi, le ville di \nCorneto, delle Balze, di Bulciano e Bulcianello e di \nValsavignone, luoghi tutti che in seguito furono dominati \ndai nobili Faggiuolani già loro vicari (l. c.)  \nQuivi morì abate di governo Federigo della Faggiuola \nfratello di Uguccione, famoso capitano de’Ghibellini. \nGià spogliata di sostanze e di giurisdizioni la Badia dei \nTrivio fu terminata di devastare e ridurre in rovina nel \n1495 dall’esercito veneto che il duca d’Urbino condusse \nattraverso i gioghi di quest'Appennino in conseguenza di \nciò Alessandro PP. VI nel 1500 ordinò, e quindi Leone X \nnel 1513 confermò la riunione del monastero del Trivio a \nquello di S. Felice in Piazza a Firenze, per rinunzia fatta \ndal cardinale Pietro Accolti suo abate commendatario. La \nquale unione fu poi recisa nel 1579 quando venne \nassegnato al monastero di S. Niccola del Borgo S. \nSepolcro. \nSublime, pittoresca e romantica è la scena che si presenta \nal viaggiatore, allorché dall’Alvernia o dall'Eremo di \nCamaldoli dirigendosi al Trivio giunge sul giogo più \nelevato dell'Appennino centrale, al luogo denominato il \nBastione. Estesissime faggete, ei vede, che ne rivestono il \ndorso a settentrione; grottesche, precipitose rupi che \ns’innalzano fra verdi praterie nella direzione di scirocco; \nmentre dal lato orientale gli si para innanzi un laberinto di \nmonti divisi da anguste profonde valli solcate da umili \nruscelli, dai quali poi prendono origine il Savio, la \nMarecchia ed il famoso Tevere.",
    "original_title": "ABAZIA DEL TRIVIO",
    "byte_offset": 152441
  },
  {
    "context": "",
    "title": "ABAZIA DI VALLOMBROSA",
    "body": "– Vedere VALLOMBROSA.",
    "original_title": "ABAZIA DI VALLOMBROSA",
    "byte_offset": 156078
  },
  {
    "context": "",
    "title": "ABAZIA DI VERGHERETO",
    "body": "– Vedere VERGHERETO.",
    "original_title": "ABAZIA DI VERGHERETO",
    "byte_offset": 156139
  },
  {
    "context": "",
    "title": "ABAZIA DELLA VERRUCA",
    "body": "– Vedere VERRUCA DI \nPISA.",
    "original_title": "ABAZIA DELLA VERRUCA",
    "byte_offset": 156189
  },
  {
    "context": "nel Lucchese (S. Salvatore)",
    "title": "ABBADIA o BADIA DI CANTIGNANO",
    "body": "Casale con parrocchia (S. Bartolommeo) \nalla base settentrionale del Monte Pisano, piviere di \nVorno, Comunità e 5 miglia toscane a ostro di Capannori, \nDiocesi e Ducato di Lucca, da cui è 6 miglia toscane a \nscirocco. – Ebbe nome da un monastero ivi esistito sino \ndal secolo XI, dato a riformare nel 1277 al priore di \nCamaldoli, soppresso nel 1419, e quindi aggregato con la \nsua chiesa e possessi ai canonici della cattedrale di Lucca \ncon l’obbligo di mantenervi un parroco. \nRiferisce a questo casale di Cantignano un istrumento \ndell’anno 783 Actum in Cantinianu riguardante una \ndonazione fatta da un longobardo lucchese a favore di una \nsua figlia. (MURAT. Ant. M. Aevi). Fu questo luogo dato \nin feudo ai vescovi di Lucca da Ottone IV con diploma \ndel 14 dicembre 1209, confermato il 15 febbrajo 1355 \ndall’imperatore Carlo IV. \nLa parrocchia dell’Abbadia di Cantignano conta 270 \nabitanti.",
    "original_title": "ABBADIA o BADIA DI CANTIGNANO",
    "byte_offset": 156245
  },
  {
    "context": "(de Putheolis) ",
    "title": "ABBADIA o BADIA DI POZZEVERI",
    "body": "parrocchia già monastero sotto l'invocazione di S. Pietro \nnel piano orientale di Lucca fra il lago di Sesto o sia di \nBientina e l'antica strada Francesca dell'Altopascio, nella \nComunità e 3 miglia toscane a scirocco di Capannori, \nDiocesi e Ducato di Lucca, da cui è 6 miglia toscane a \nponente. \nIl suo nome a Putheolis sembra derivato dalle frequenti \npozzanghere di quel suolo palustre. Vi ebbero signoria i \nnobili lucchesi da Porcari per compra fatta nel 952 dal \nmarchese Uberto Salico. Nel 1058 il vescovo di Lucca \nAnselmo, poi PP. Alessandro II, concesse la chiesa di S. \nPietro di Pozzeveri ad alcuni chierici per ridurla a \nmonastero, cui assegnò in dote i terreni posti fra il padule \ne la via Francesca dell'Altopascio. Fu data in seguito ai \nmonaci di Camaldoli, i quali vi si mantennero sino al \nprincipio del secolo XV, allorchè la Badia priva di \nreligiosi, meno il suo abate che vagava fuori del chiostro, \nfu soppressa con bolla del 1408 dal pontefice Gregorio \nXII, ed ammensata al Capitolo della cattedrale di Lucca \nche gode il giuspadronato di questa chiesa parrocchiale, la \nquale ha una popolazione di 730 abitanti. \nÈ noto nella storia questo luogo per esservisi accampato \nl'esercito fiorentino nel settembre del 1325 poco avanti la \nfamosa battaglia dell'Altopascio.",
    "original_title": "ABBADIA o BADIA DI POZZEVERI",
    "byte_offset": 157223
  },
  {
    "context": "nella Valle di Paglia",
    "title": "ABBADIA o BADIA S. SALVADORE",
    "body": "Terra murata la più popolata del territorio senese, \nnella Diocesi di Chiusi, che è 20 miglia a greco,capoluogo \ndi Comunità residenza di un vicario Regio nel \nCompartimento di Siena da cui trovasi 38 miglia toscane \na scirocco. Risiede a 42° 53’ di latitudine e 29° 20’ di \nlongitudine nella parte orientale del Montamiata, sul \nlembo del pianoro dal quale sporge la gran massa di \npeperino (trachite) che ne formò il suo dorso; a 1450 \nbraccia sopra il livello del mare, e 1500 braccia al di sotto \ndella sua più elevata sommità; in una pianura di circa 1/2 \nmiglio toscano di larghezza rivestita di giganteschi \ncastagni che adornano e riparano con la loro irradiata \nombra vaghi passeggi; presso a verdi praterie, in mezzo a \norti irrigati da limpide perenni sorgenti, primo alimento \ndel fiume Paglia. È difesa nella parte occidentale da alte \nmura castellane, mentre dal lato di oriente riposa sopra \nripide scogliere di peperino davanti a cui apresi spaziosa \nprospettiva sino al lago di Bolsena e alle romane \nmaremme; in una atmosfera purissima, in un clima \nalquanto rigido in inverno, ma altrettanto temperato e \nsalubre nella calda stagione. \nSe alla generosità della natura si fosse unita l'industria \ndell'arte a procurar la bellezza di questa contrada, \nrendendo meno ottuso l'interno suo fabbricato, non si \npotrebbe bramare soggiorno più soave da chi, senza \nscostarsi dall'Italia centrale, volesse godere in estate di \nuna bella primavera in mezzo a un'aura eminentemente \nvitale. Non già che manchino costà buone e decenti \nabitazioni, ma queste sembrano quasi soffogate da strade \ntroppo anguste, e da vecchi casolari che servono di \ncomune abituro agli uomini e agli animali di varia specie. \nIl colore fosco della pietra indigena, di cui sono lastricate \nle interne vie e costruite le case, viene annerito dal fumo \ndei seccatoi di castagne e dalla scarsità dei cammini e di \naltri sfoghi che la salute pubblica, la decenza e l'odierna \nciviltà esigerebbero. \nQuattro strade parallele attraversano la terra dell'Abbadia \nnella sua maggior lunghezza. Nel centro di essa havvi una \npiccola piazza dov'è il pretorio e la sua chiesa \narcipresbiterale. Vi si entra per quattro porte delle quali la \nsola meridionale ha un borgo lungo la strada provinciale \nche guida per Piancastagnajo nella Val di Paglia. La porta \noccidentale dava accesso all'antica rocca, di cui restano le \nvestigia. Presso alla porta settentrionale risiede la celebre \nAbazia di S. Salvadore, da cui ebbe origine, nome e \ndipendenza questa terra cospicua, quando era castello. \nLe sue più antiche memorie camminano di pari passo con \nquelle dell'indicato monastero, i di cui abati tennero per \nmolto tempo il regime temporale e spirituale di questo \nluogo. Essi nominavano i rappresentanti del Comune, \neleggevano i podestà, presedevano e sanzionavano li \nstatuti, i più antichi dei quali datano col principio del \nsecolo XIII. – Cadde in potere dei Senesi dopo la vittoria \ndi Montaperto, dal dominio dei quali si sottrassero monaci \ne paesani mediante il soccorso degli Orvietani. Questi \ncederono in seguito il castello dell'Abbadia ai conti di S. \nFiora, dai quali poi fu venduto nel 1347 per fiorini 4500 \nalla Repubblica di Siena, sotto il cui dominio \ncostantemente si mantenne nei secoli posteriori, \nsoggiacendo alla stessa di lei sorte dopo la capitolazione \ndi Montalcino. \nComunità dell'Abbadia S. Salvadore. – Il territorio di \nquesta Comunità occupa una superficie di miglia quadre \n33 e due terzi, equivalente a quadrati 27145, dei quali 810 \nquadrati sono occupati da fiumi, torrenti e strade, con una popolazione di 4149 abitanti, vale a dire 123 individui per \nogni miglio quadrato. – Confina con cinque Comunità; \ncioè, a scirocco con quella di Piancastagnajo mediante i \ntorrenti Indovina e Menastrone sino al fiume Paglia; a \nlevante con la Comunità di Radicofani lungo il fiume \nprenominato sino al fosso di Cocarello, il quale dopo \nbreve tratto abbandona per andare incontro alla sorgente \ndel Formoncello, di cui seguita il corso anche dopo \nscaricatosi nel torrente Formone sino a due miglia toscane \nal di qua della posta di Ricorsi, dove incontra il fosso di \nRufinello. Quivi subentra la Comunità di Castiglione \nd'Orcia, con la quale resta a contatto da maestro a ponente \nrisalendo il Montamiata per confini artificiali sino alle \nCase nuove. In questo luogo il monte formando un seno \nne percorre i lembi sino a che giunto allo sprone opposto \nin prossimità della via di Seggiano va a riscontrare la \nComunità di Castel del Piano, con cui confina a ponente \nlungo il giogo della montagna passando per il Masso di \nMaremma e per il Corno di Bellaria; qua subentra il \nterritorio di S. Fiora, che seguita a ostro lungo il fosso \ndelle Metadelle. Di costì piegando da ponente a scirocco \nverso il Masso piramidale, ritorna a confine con la \nComunità di Piancastagnajo, sino a che va a ritrovare il \ntorrente Indovina. \nIl descritto perimetro abbraccia tutta la parete \nsettentrionale del Montamiata dalla sua base sino al più \nelevato fastigio, con più una porzione del suo fianco \noccidentale e di quello orientale, presso alla di cui \ntangente risiede il capoluogo dell'Abbadia. \nLa temperatura varia in ragione della posizione e della \nelevatezza del suolo. La parte superiore, coperta \nnell'inverno di neve, è fredda e oraganosa; tiepida e \nvaporosa è la temperatura della valle lungo il Formone e il \nfiume Paglia; per cui grave e malsana atmo sfera v'è \nnell'estate; elastica, temperata e salubre a mezza costa, e \nintorno al cerchio del pianoro, dove risiedono le terre e \ncastelli del Montamiata. \nVaria al pari del clima è la qualità del suolo. Alla base un \nterreno di sedimento marnoso calcareo che riposa sopra \nrocce stratiformi compatte consimili a quelle \ndell'Appennino, le quali si perdono di vista alla linea del \npianoro, dove subentra la gran cupola trachitica emersa \nper opera del fuoco. – Vedere MONTAMIATA. \nImmensi depositi tartarosi e gessosi ne rivestono i fianchi \ndal lato di greco e di maestro, depositi dai quali si \nmanifestano in quantità delle solfiere, dell'acido \ncarbonico, e dell'acido idrosolforico in stato gasoso e che \ns'incontrano alla base del Montamiata, segnatamente nelle \ncolline dei Bagni di S. Filippo e presso Campiglia d'Orcia. \nQuanto ricche di tartaro sono le acque delle indicate \nlocalità, altrettanto trasparenti e pure sono quelle che \nfiltrano dalle rupi di peperino, quasi artificiali diacciaje, \nfra le quali s'insinua la neve jema le nella tiepida stagione, \nsul dorso della montagna. Per simil modo questi luoghi \nabbondano di torrenti perenni che irrigano in varia \ndirezione il territorio dell'Abbadia. Tali sono, a maestro, il \ncopioso fosso del Vivo che scende sopra il villaggio dello \nstesso nome; quello della Rondinaja che dirigesi a greco \nsopra i Bagni di S. Filippo; la Pagliola, l'Albineta, e il \nVivo orientale che confluiscono insieme e perdono la loro \ndenominazione nel fiume Paglia; e finalmente a ostro i \nsopra rammentati torrenti Indovina e Menastrone. \nFra i prodotti minerali godono il primato per antica \ncelebrità le acque calcareo-sulfuree delle Terme di S. \nFilippo, impraticabili nell'estate a cagion di mal'aria, ma \nsotto altro aspetto ritornate in credito per l'ingegnoso \nmeccanismo dei bassirilievi di plastica che si formano con \nle loro concrezioni. Recano pure una qualche utilità \nsanitaria le polle dell'acqua santa e dell'acqua braca usate \ndai Badiesi, presso i quali zampillano, ed analizzate dal \nprof. Giorgio Santi che illustrò il primo la storia naturale \ndel Montamiata. – Offrono alle arti materia di lavoro le \npietre da gesso che cavansi nel poggio delle gessajole \npresso Campiglia d'Orcia, i peperini granitoidi nelle \nvicinanze della Badia, la terra ocracca, e la rena \nfeldspatica che risulta dal disfacimento naturale dei \npeperini. \nRapporto alle produzioni agrarie di questa Comunità esse \nconsistono in folte foreste di faggi che rivestono la parte \nsuperiore della montagna sino a circa mille braccia al di \nsotto della sua più elevata cima; alle quali subentrano \nestesissime selve di castagni, il cui suolo è ricoperto di \nerbe, molte delle quali di un uso medicinale, e che tutte \ninsieme somministrano un copioso e saporito pascolo alle \ngreggi. Dove terminano le rupi di peperino trovano ricetto \ni campi sativi, gli orti, i querceti ed altri alberi più \ndomestici sino a che succedono nelle piagge più asolative \ni vigneti, tanto dal lato di Val di Paglia, quanto da quello \ndi Val d'Orcia. \nSono di gran profitto i pascoli naturali sparsi fra le selve \ndel Montamiata, dove nell'estiva stagione si riparano e \ntrovano alimento molte mandre di pecore e qualche \nbranco di capre e di bestie bovine, che fuggono alle \nmortifere Maremme, oltre non pochi capi di bestiame \nindigeno. Fra questi sono di non piccola ris orsa ai Badiesi \ngli animali neri, giacchè non vi ha all'Abbadia famiglia, \nper povera che sia, la quale non coltivi una porzioncella di \nterreno in proprietà o a livello, e non allevi un qualche \nanimale da frutto. Questa classe di popolo trae pure \nqualche alimento dalle piazzate che incontransi fra le \nselve con abbruciare le altissime felci che ricuoprono il \nsuolo, incuocendo nel tempo stesso la terra che vi gettano \nsopra, onde renderla più atta alla sementa dei cereali, e \nsegnatamente della segale che vi si suole seminare e \nraccogliere innanzi che cadano le nevi. \nMa il profitto e la risorsa più importante consiste nel \nprodotto dei castagni, il cui frutto, oltre a somministrare \nper la massima parte dell'anno un alimento sano, nutritivo \ne gradevole al palato, è un oggetto di utile commercio e di \nesito sicuro nelle adiacenti contrade, segnatamente nella \ngrossetana maremma. Il legname dei castagni e quello dei \nfaggi fornisce alle arti materiali da lavoro per utensili \ngrossolani, consistenti in seggiole, madie, barili, bigoncie \nec. \nMancano opifici alla Badia, se nel numero di questi non si \nvolesse ammettere una piccola fabbrica di cappelli \ndozzinali di feltro, ed una tintoria con gualchiera per i \npanni grossolani che ivi si tessono. Essendochè l'industria \nmanifatturiera sembra stazionaria fra i Badiesi abituati a \nuna vita frugale, monotona e che trova suo piacere e \ndelizia nella propria famiglia, egualmete straniera ai \nclamori del mondo, quanto è aliena dal lusso e da tuttociò \nche contribuire possa ad ispirare desiderio di novità. \nLa divisione dei piccoli possessi che procacciò l'alienazione dei beni goduti per molti secoli dalle \nmanimorte dei monaci Amiatini, o delle comunità \ndell'Abbadia e di Campiglia d'Orcia, risvegliò in quei \nmontanari un amore al lavoro, dopochè divennero, mercè \ndi tal benefico provvedimento, possessori di suolo. Talchè \nè caso raro di trovare attualmente in questa contrada uno \ndi quei tanti mendici che assediavano un dì coi loro \nlamenti la porteria di S. Salvadore. \nLa Comunità della Badia dopo il regolamento governativo \ndel 2 giugno 1777 comprende il territorio della soppressa \ncomunità di Castiglion d'Orcia con l'annesso casale \nde’Bagni di S. Filippo e una frazione della popolazione \ndel villaggio del Vivo sino alle Case nuove. \nSpetta a questa frazione il soppresso Eremo dei \nCamaldolensi di S. Benedetto del Vivo, oggi chiamato \nl'Ermeta, ed al quale sembra riferire la donazione di \nquesto luogo fatta da Arrigo II a S. Romualdo suo \nfondatore. – Vedere BAZIA DEL MONTAMIATA. \nAttraversa il territorio di questa comunità una nuova ed \nampia via provinciale, la quale staccasi dalla regia romana \nalla posta di Ricorsi, sale alla Badia, e di là per \nPiancastagnajo riscende la montagna per riunirsi alla \nregia, al confluente del Pago nel fiume Paglia presso \nall'osteria della Novella. Vi sono 4 vie comunicative, una \ndiretta al Vivo, l'altra che si stacca a mezza costa dalla \nprovinciale per scendere a levante ai Bagni di S. Filippo, e \nsalire a ponente al castello di Campiglia d'Orcia, la terza \nche dalla Badia si dirige alle Vigne nel pian di Paglia, la \nquarta che guida alla cima della montagna. \nIl Vicario Regio dell'Abbadia esercita giurisdizione civile \ne mista sugli abitanti di tutta la Comunità, e per le cause \ncriminali e atti di polizia si estende anche alla potesteria \ndi Piancastagnajo – Risiedono nella Badia due maestri di \nscuola comunale, un medico e un chirurgo condotto. Altro \nchirurgo e un maestro di scuola Servono alla popolazione \ndi Campiglia dOrcia. \nAvvi alla Badia un mercato di vettovaglie e di bestiami, il \nsecondo martedì di ogni mese. Vi si tiene pure una fiera il \n5 settembre, l'istituzione della quale forse risale all'anno \n892, allorchè Guido re d'ltalia emanò un diploma (14 \nsettembre di detto anno) in Roselle, col quale accordò \nall'abate di S. Salvadore l'uso di un mercato annuale \n(MURAT. Ant. M. Aev.) \nDalla Badia trasse i natali il valente medico Visconti \narchiatro del re d'Etruria nei principio del secolo XIX. \n \nQUADRO della popolazione dell’ABBADIA S. \nSALVADORE a tre epoche diverse. \n \nPopolazione dell’anno 1640 \n-nome del popolo: Abbadia S. Salvadore; n. abitanti: \n-nome del popolo: Campiglia d’Orcia; n. abitanti: 750 \n-nome del popolo: Bagni di S. Filippo; n. abitanti: 117 \n-nome del popolo: Vivo; n. abitanti: 80 \n-Totale abitanti n.: 2501 \n \nPopolazione dell’anno 1745 \n-nome del popolo: Abbadia S. Salvadore; n. abitanti: \n-nome del popolo: Campiglia d’Orcia e Bagni;  n. abitanti: \n\n-nome del popolo: Vivo; n. abitanti: 125 \n-Totale abitanti n.: 2070 \n \nPopolazione dell’anno 1833 \n-nome del popolo: Abbadia S. Salvadore; n. abitanti: \n-nome del popolo: Campiglia d’Orcia e Bagni;  n. abitanti: \n-nome del popolo: Casenuove del Vivo (*); n. abitanti: \n-Totale abitanti n.: 4149 \n \n(*) L’altra frazione della parrocchia del Vivo, dove è \nposta la chiesa e il villaggio, spetta alla Comunità di \nCastiglion d’Orcia.",
    "original_title": "ABBADIA o BADIA S. SALVADORE",
    "byte_offset": 158577
  },
  {
    "context": "",
    "title": "ABBIADOLA",
    "body": "– Vedere BADIOLA.",
    "original_title": "ABBIADOLA",
    "byte_offset": 172651
  },
  {
    "context": "(A bies)",
    "title": "ABETO",
    "body": "casale e parrocchia sotto il titolo di S. \nMichele nella Valle del Lamone in Romagna, Comunità \nGiurisdizione e 6 miglia toscane a greco di Marradi, \nDiocesi di Faenza, Compartimento di Firenze. \nRisiede sull'estremo confine della Romagna Granducale \nlungo la via provinciale che guida a Faenza, fra il fiume \nLamone e il monte di Budrialto. – È uno dei luoghi che \nindica il nome della pianta che ivi allignava. – La \nmemoria più antica sino a noi tramandata, sembra essere \nun istrumento pubblicato dal Lami, (Mon. Eccl. Flor.) \ndato il 13 gennajo 1087 in Abiete Judiciaria Faventina. – \nLa corte di Abeto trovasi compresa tra i feudi dei conti \nGuidi, confermatagli dagli imperatori Arrigo VI e \nFederigo II sotto gli anni 1191, e 1220. – La cura di \nAbeto ha 177 abitanti.",
    "original_title": "ABETO",
    "byte_offset": 172687
  },
  {
    "context": "",
    "title": "ABETONE",
    "body": "Conserva questo nome il giogo \ndell'Appennino pistojese, volgarmente chiamato Libro \nAperto, presso alle scaturigini del torrente di Fiumalbo, \ntributario del fiume Scultenna, sul punto più elevato della \nvia Regia Modenese, a circa 3300 braccia sopra il livello \ndel mare. Quivi esiste una dogana di confine, chiamata di \nBosco lungo, da una vasta selva di annosi abeti, uno dei \nquali di ampia mole, da gran tempo abbattuto, ha dato il \nnomignolo a questa località, nella parrocchia di S. \nLeopoldo a Bosco lungo, Comunità Giurisdizione e 7 \nmiglia toscane a maestro di Cutigliano, Diocesi di Pistoja, \nCompartimento di Firenze. – Vedere BOSCO LUNGO, e \nLIBRO APERTO.",
    "original_title": "ABETONE",
    "byte_offset": 173494
  },
  {
    "context": "",
    "title": "ABOCA",
    "body": "Casale con chiesa battesimale (S. Maria) nella \nValle Tiberina, Comunità Giurisdizione e Diocesi di S. \nSepolcro, anticamente di Città di Castello, \nCompartimento di Arezzo. \nRisiede a mezza costa sull'angolo di uno sprone che \ndiramasi dal fianco occidentale dell'Alpe della Luna al \nconfluente di due fossi dove abbocca  il torrente Tignana, \ncirca miglia toscane 4 e 1/2 a settentrione di S. Sepolcro, \ne 5 miglia toscane a scirocco della Pieve S. Stefano, alla \ndi cui Comunità appartiene una porzione di questa parrocchia la quale conta 215 abitanti. – Vedere  \nAQUITRINA.",
    "original_title": "ABOCA",
    "byte_offset": 174183
  },
  {
    "context": "nella Maremma Massetana",
    "title": "ACCESA",
    "body": "castellare ch'ebbe \nun distretto, il di cui perimetro corrisponde a quello \ndenominato la Bandita dell'Accesa nel popolo, Comunità \nGiurisdizione e Diocesi di Massa, che è 4 miglia toscane a \nsettentrione. \nTanto i ruderi del castello, esistenti sul vertice di un \npoggio di gabbro, quanto la Bandita sono dei vescovi di \nMassa che l'ottennero dai signori del luogo sino dall'anno \n1099; lo che in seguito confermò loro Arrigo VI nel 1194. \nIn questa bicocca difesa da mura castellane abitavano \ndieci famiglie nel 1278, anno in cui Orlando degli \nUgurgeri vescovo di Massa sotto il dì 8 ottobre risedendo \nnel castello dell'Accesa sottoscrisse i capitoli di pace fra \nesso e il comune di Massa. La sua torre o cassero nel \n1328 fu insufficiente asilo a Ghinozzo da Sassofortino, \nuno dei tirannetti maremmani di quell'età, ivi assediato e \npreso dai conti di S. Fiora. (DEI Cron. San.) \nPiù noto è il poggio dell'Accesa per le sue miniere di rame \ngià da molti secoli abbandonate, e della cui produzione \nfanno testimonianza ancora vistosi ammassi di loppa \nesistenti a poca distanza dal lago dell'Accesa. È stato \nmesso mano per riattivar le cave medesime da una \nSocietà, per le cure del signor. Port intelligente e \ncoraggioso intraprenditore di simile genere d'industria.",
    "original_title": "ACCESA",
    "byte_offset": 174787
  },
  {
    "context": "",
    "title": "ACCESA (Lago dell')",
    "body": "– Un buon miglio a ostro del \npoggio trovasi il lago dell'Accesa della periferia di circa \nmiglia 1 e 1/2. Può dirsi l'unico fra i molti ristagni delle \nToscane maremme che, invece di essere fomite \nd'infezione, reca vantaggio all'agricoltura e alle arti \nmanifatturiere. Conciossiachè questo lago viene \nalimentato da copiose acque sotterranee, le quali \npullulano dal suo profondo bacino, per cui il pelo \nmantiensi in tutte le stagioni a un costante livello. È \nperciò che esso non appartiene alla serie dei ristagni \npalustri, sivvero entra nel novero di quelli che Virgilio \nchiamò col suo vero epiteto vivique lacus (Georgiche II). \nQui l'industria dell'uomo potè senza suo pericolo costruire \ned abitare case per i ministri delle vicine miniere di \nallume e di rame, di cui restano alcune vestigia, erigere \nedifizi, mulini e fonderie per il minerale del luogo, quindi \nper quello dell'Isola dell'Elba e attualmente per il rame \ndelle riaperte miniere di Montecatini e di Montecastelli in \nVal di Cecina. Dall'emissario del lago ha origine il fiume \nBruna, influente nel padule di Castiglione.",
    "original_title": "ACCESA (Lago dell')",
    "byte_offset": 176111
  },
  {
    "context": "villa già castello in Val di Sieve",
    "title": "ACCIANICO (MONTE) o MONTE ACCINICO",
    "body": "popolo di S. Agata, cui fu \nannessa la sua chiesa parrocchiale di S. Pietro, nella \nComunità Giurisdizione e miglia toscane 1 e 1/2 a \nmaestro di Scarperia, Diocesi e Compartimento di \nFirenze. – È una collina isolata, sopra la quale il cardinale \nOttaviano degli Ubaldini fece innalzare verso la metà del \nsecolo XIII una rocca munita di un doppio recinto di \nmura, la quale divenne famosa per il lungo assedio \nsostenuto nel 1305 dai profughi ghibellini contro l'esercito \n\ndella Repubblica fiorentina, che nello stesso anno a caro \nprezzo la comprò e disfece dai fondamenti con solenne \ndivieto di mai più rifabbricare elifizi di sorta alcuna in \nquel poggio. – Vedere SCARPERIA.",
    "original_title": "ACCIANICO (MONTE) o MONTE ACCINICO",
    "byte_offset": 177246
  },
  {
    "context": "in Val d'Orcia",
    "title": "ACENNANO o CENNANO",
    "body": "casale da lungo \ntempo perduto fra Castel Muzi e Pienza. \nLa sua chiesa battesimale di S. Stefano fu di quelle del \nterritorio Senese che dipendevano dal vescovo di Arezzo. \nÈ nominata nella sentenza di Liutprando re dei \nLongobardi emanata nell'anno 715 nella lite agitata fra i \nvescovi di Arezzo e di Siena. (MURAT. Ant. M. Aevi).Nel \n1462 Pio II destinò i beni di questa pieve alla nuova \ncattedrale di Pienza per costituire la prebenda di un \ncanonicato. Fu allora soppresso il titolo di pievania, e il \nsuo battistero trasportato alla chiesa parrocchiale di S. \nGiusto a Castel Muzi, lasciando all'antica pieve di \nAcennano  un cappellano curato. – Le ultime sue memorie \nsi trovano in una bolla del pontefice Innocenzo VIII \nspedita in Roma il 2 gennajo 1491, mediante la quale \nassegna al prete Giovanni di Pietro Toti della Rocca a \nTentennano, a titolo di pensione, fiorini venti d'oro l'anno \nsopra l'entrate del canonicato della cattedrale di Pienza, e \ndella chiesa parrocchiale, denominata la Pieve di S. \nStefano. (ARCH. DIPL. FIOR. Monastero di S. Eugenio \npresso Siena) \nNel casale di Acennano Ottone conte di Chiusi emanò un \nplacito nell'anno 903 (ARCH. DIPL. FIOR. Badia \nAmiatina). \nIn Acennano e in tutto il suo piviere aveva possessioni la \nBadia di S. Pietro in Campo riunita all'Eremo del Vivo sul \nMontamiata; i quali beni quei monaci nel 1243 \nraccomandarono con atto pubblico al Comune di \nMontepulciano (ANN. CAMALD.) – Vedere CASTEL \nMUZI.",
    "original_title": "ACENNANO o CENNANO",
    "byte_offset": 178016
  },
  {
    "context": "(A ceraria)",
    "title": "ACERAJA",
    "body": "villa in Val di Sieve già popolo di \nS. Margherita nel piviere di Acone, annesso attualmente a \nquello di S. Lorenzo a Galiga filiale della pieve a Doccia, \nComunità Giurisdizione e 5 miglia toscane a settentrione \ndi Pontassieve, Diocesi e Compartimento di Firenze. \nRisiede in poggio nella pendice meridionale del \nMontegiovi. \nAnche questa località rammenta col suo vocabolo la \nqualità degli alberi che un dì la rivestivano. – Sino dal \nsecolo XI fu allodiale dei vescovi di Firenze per \ndonazione di un Azzo autore degli Ubaldini. – Nel 1024 il \nvescovo Ildebrando assegnò al monastero di S. Miniato al \nMonte alcuni beni in Aceraja. Nel 1340 Andrea vescovo \nfiorentino diede a enfiteusi a un Cenni di Roti terreni \nsituati nel popolo di Aceraja.  \nLa parrocchia di S. Margherita fu aggregata a quella di \nGaliga con decreto vescovile del 1566. – Vedere \nGALIGA E MONTE ACERAIA",
    "original_title": "ACERAJA",
    "byte_offset": 179533
  },
  {
    "context": "castello perduto",
    "title": "ACERETA",
    "body": "che fu nella vallecola di \nquesto nome, già signoria dei conti Guidi, di cui fanno \nmenzione varie carte de'secoli XII e XIII. ",
    "original_title": "ACERETA",
    "byte_offset": 180452
  },
  {
    "context": "in Romagna",
    "title": "ACERETA (VALLE DI)",
    "body": "È una delle Valli \ntrasversali dell'Appennino, fra quelle del Lamone e del \nMontone, la quale schiudesi al biforcare di uno sprone che \nstaccasi dalla giogaja dell'Alpe di S. Benedetto presso S. \nMaria dell'Eremo e per una profonda foce si dirige da \nlibeccio a grecale verso la terra di Modigliana. – Porta il \nnome delle selvose piante (aceri) che ivi vegetarono \npiuttostochè quello della fiumana che la percorre per il \ncorso di 12 e più miglia toscane sotto il nome generico di \ntorrente della Valle. \nLa fisica costituzione del suolo consiste in una arenaria \nargillo-micacea a strati orizzontali alternati con schisti \nmarnosi che terminano per convertirsi, i primi, in tufo \nconchiliare, e gli ultimi in marna cerulea friabile \nconsimile a quella del terreno subappennino della \nToscana. La parte più alta della Valle Acereta è ricoperta \ndi faggi e di abeti; i suoi fianchi di selve di castagni, di \ncerri e di ontani, mentre il suo fondo ed i luoghi meglio \nesposti sono coltivati a campi sativi, a vigneti, con gelsi e \nqualche pianta d'ulivo. \nÈ attraversata da una strada comunitativa che staccasi \ndalla via provinciale di Marradi al ponte di Populano, e \nper il monte della Cavallara entra nella Valle suddetta, \nquindi passa sopra un ponte la sua fiumana al borgo di \nLutriano per risalire il poggio che comunica con la \nvallecola di Tredozio, lungo il suo torrente che costeggia \nsino a Modigliana. \nLa Valle di Acereta ha dato il suo nome alla soppressa \nbadia dei Camaldolensi, oggi pieve di Acereta. – Vedere \nABAZIA DI ACERETA.",
    "original_title": "ACERETA (VALLE DI)",
    "byte_offset": 180619
  },
  {
    "context": "in Val di Chiana",
    "title": "ACILIANO presso Chiusi",
    "body": "casale perduto \nnelle pendici orientali della collina di Chiusi. Di esso \ntrovasi fatta menzione in due pergamene della Badia \nAmiatina, una del 765 che rammenta la chiesa di S. Pietro \nin Aciliano fuori della porta di S. Mustiola a Chiusi; l'altra \ndel 774 relativa a un istrumento di permuta di un pezzo di \nterra con sopra sei piante di olivi, in cambio di un cavallo \nvalutato soldi sette. L'atto fu rogato presso la chiesa di S. \nPietro Aciliano contado di Chiusi. (BRUNETTI Cod. \nDipl. Parte II, e ARCH. DIPL. FIOR.)",
    "original_title": "ACILIANO presso Chiusi",
    "byte_offset": 182214
  },
  {
    "context": "in Val di Chiana",
    "title": "ACILIANO presso Torrita",
    "body": "– Vedere \nCILIANO.",
    "original_title": "ACILIANO presso Torrita",
    "byte_offset": 182783
  },
  {
    "context": "del Golfo Lunense",
    "title": "ACINIANO",
    "body": "– Vedere CIGNANO.",
    "original_title": "ACINIANO",
    "byte_offset": 182851
  },
  {
    "context": "de Aquona, nell'Isola dell'Elba",
    "title": "ACONA (GOLFO DI)",
    "body": "Comunità Giurisdizione e 4 e 1/2 a ponente di Porto \nLongone nella parrocchia di Capoliveri, Gover. di \nPortoferrajo, che è 5 miglia toscane a settentrione Diocesi \ndi Massa marittima Compartimento di Pisa. \nÈ un seno di circa 3 miglia toscane di diametro situato fra \nil promontorio di Capo Calamita e quello di Capo di \nFonza. È separato dal Golfo Stella mediante un'angusta \nlingua di terra che prolungasi quasi due miglia dentro \nmare. \nIl suo bacino è capace di ricoverare grossi legni, poiché \npesca sino a 32 braccia. Essendo però esso contornato da \nmarazzi, il luogo diviene pernicioso a chi lo abita \nnell'estiva stagione. Avvegnachè il centro della sua \nspiaggia manca di un sufficiente declive atto a dare scolo \nalle acque fluenti dai sovrapposti poggi, e a quelle che vi \nspingono, i flutti marini in tempo di marea, per il di cui \nmiscuglio divengono tali ristagni all'umana economia \nancora più fatali. \nSi potrebbe in qualche modo applicare a questa località \nciò che al dire di Plinio si addebitava alla piccola città di \nAcona presso Eraclea; il di cui porto era reputato \npericoloso ai naviganti per le venefiche piante di Aconito, \nche ivi vegetavano. \nSul poggio situato di fronte al Golfo di Acona esiste un \noratorio, dedicato a S. Maria delle Grazie, noto sotto \nnome di Eremo di Acona, e che è tenuto dagli Elbani in \ngrandissima venerazione.",
    "original_title": "ACONA (GOLFO DI)",
    "byte_offset": 182904
  },
  {
    "context": "",
    "title": "ACONA (POGGIO DI) nel Casentino",
    "body": "castellare con \nchiesa parrocchiale sotto il titolo di S. Lucia, filiale della \npieve di Chitignano nella Comunità Giurisdizione e 4 \nmiglia toscane a settentrione di Subbiano; Diocesi e \nCompartimento di Arezzo. \nÈ un poggio coltivato a vigneti sul fianco occidentale \ndell'Alpe di Catenaja, alla sinistra dell'Arno. Non \nazzarderei riferire a questo luogo la corte d'Icona del \ncontado Aretino, che, insieme con Chitignano, Cernina, \nCaprese e altri luoghi dell'Apennino della Vernia da \nOttone I, nel 967, fu confermata in benefizio al suo fedele \nGoufredo figlio d'Ildebrando conte rurale (ANN. \nCAMALD.). È ben vero che assai per tempo dominarono \nil castello e il poggio di Acona gli Ubertini di Valenzano \nconsorti dei conti di Chiusi e dei Tarlati di Pietramala. Ne \nfà prova la rinunzia che fece uno di essi, nel 1221, del \ngiuspadronato della Chiesa di S. Lucia di Acona a favore \ndella Badia di Selvamonda, fondata nel 999 da un \nindividuo di questa stessa prosapia (l. c.) \nLa parrocchia di S. Lucia al poggio d'Acona comprende \n138 abitanti.",
    "original_title": "ACONA (POGGIO DI) nel Casentino",
    "byte_offset": 184344
  },
  {
    "context": "in Val di Sieve",
    "title": "ACONE (PIVIERE DI)",
    "body": "nella Comunità, \ngiurisdizione 7 miglia toscane settentrione dal \nPontassieve, Diocesi e Compartimento di Firenze. Con \nquesto nome i più antichi storici fiorentini intesero \nd'indicare non solamente il circondario del piviere di S. \nEustachio di Acone, ma tutta quella porzione della Valle \ninferiore del fiume Sieve, a cominciare da Montegiovi, \ndove termina la provincia del Mugello, sino sotto a Monte \nFiesole. Ristretto quindi il piviere a una piccola porzione \ndi detta valle, è rimasto il nome di Acone a due borgate, \nuna con vestigia di antica rocca e con chiesa battesimale \n(la pieve di S. Eustachio in S. Jerusalem), e l'altra ad una \nsua chiesa filiale sotto il titolo di S. Maria di Acone. \nLa pieve situata alla destra del fiume Sieve alla base \naustrale di Montegiovi fu matrice di undici succursali, \nattualmente ridotte alle seguenti: 1. S. Maria a Vico \nFeraldo; 2. S. Ellero, o Ilario a Colognole; 3. S. Maria \nd'Acone; 4. S. Miniato a Monte Bonello. 5. S. Pietro a \nColognole, e 6 la cappellania di S. Martino in Petrojo. Entrano tra le cure soppresse: S. Andrea a Veraoli, S. \nBrigida a Colognole, S. Margherita ad Aceraja, S. Maria a \nMonte Bonello, e S. Martino a Grignano. \nIl castello di Acone fu signoria dei conti Guidi sino dal \nsecolo XI, confermato loro posteriormente da Arrigo VI e \nda Federigo II. Imperrocchè nell'anno 1099 i conti \nAlberto e Ugo figli del conte Guido donarono al S. Eremo \ndi Camaldoli terreni posti nel piviere di Acone nelle \nlocalità di Monte Bonello, della Rufina', di Pomino e di \nFalgano. Risiedeva nel castello di Acone nella prima metà \ndel secolo XIII la contessa Beatrice de’conti di Capraja, \nvedova del conte Marcovaldo di Dovadola. (ARCH. \nDIPL. FIOR. Cestello) \nVi ebbe podere anche la potente famiglia fiorentina \nde’Donati, patrona della chiesa di S. Maria d'Acone. E di \nqua trasse origine quella più famosa de’Cerchi, cui riferir \nvolle Alighieri allorchè disse: \nSariensi i cerchi nel pivier d'Acone. (Paradiso XVI) \nMa sopra tutti vi signoreggiavano i vescovi di Firenze, \nnon tanto come superiori ecclesiastici, quanto come \npresidi e moderatori della Repubblica fiorentina. – Resta \nassai dubbio se debba riferirsi l'etimologia di Acone e di \nAcona a un nome di qualche romano colono (Aconius), o \nsivvero alla derivazione del latino vocabolo Aconae, quasi \nfosse stato un luogo sterile e sassoso. \nLa chiesa plebana di S. Eustachio di Acone ha 416 \nabitanti. \nLa cura di S. Maria d'Acone ne ha 120.",
    "original_title": "ACONE (PIVIERE DI)",
    "byte_offset": 185441
  },
  {
    "context": "",
    "title": "ACONA (POGGIO DI) in Val d'Ombrone",
    "body": "nella \nparrocchia di Chiusure, Comunità Giurisdizione e 5 \nmiglia toscane a ostro d'Asciano. \nPortò lungo tempo questo nome il poggio dove fu eretto \nnel secolo XIV il monastero di Monte Oliveto Maggiore, \nchiamato perciò nelle carte del medioevo di S. Maria di \nMonte Oliveto in Acona. – Vedere ABAZIA DI MONTE \nOLIVETO MAGGIORE.",
    "original_title": "ACONA (POGGIO DI) in Val d'Ombrone",
    "byte_offset": 187982
  },
  {
    "context": "Castrum de Aquis, o ad Aquas. Nella valle dell'Era",
    "title": "ACQUA (BAGNO A) e BAGNI DI CASCIANA",
    "body": "alla \nsinistra del fiume Cascina, Comunità Giurisdizione e 5 \nmiglia toscane a scirocco di Lari, Diocesi di Sanminiato, \ngià di Lucca, Compartimento di Pisa. \nEbbe nome e celebrità dalle sue acque termali, chiamato \nanticamente Castello di Aqui, e Corte Aquisana tutto il \ndistretto, finchè dalla costruzione delle sue Terme si disse \nBagno a Acqua, cunosciute oggi anche sotto quello di \nBagni di Casciana dal castello omonimo di là poco \nlontano. – Per quanto non s'incontrino memorie anteriori a \nquella del 1096, re lativa alla donazione che fece il conte \nUgo de’Cadolingi, alla Badia di Morrona (Vedere BAZIA \nDI MORRONA), dove si parla di questa corte Aquisana, \nnon dubito però che assai più antica debba essere \nl'esistenza del castello a Acqua, sia perchè questo dono \ndella natura non poteva esser sfuggito di vista ai popoli e \nsignori che prima di quel tempo vi dominarono, quanto \nancora per la denominazione che aveva già l'antica pieve \ndi S Maria de Aquis. \nÈ vecchia tradizione nel paese che le prime terme di \nquesto bagno fossero opera della contessa Matilda, e tale \n\nopinione venne pure abbracciata dall'erudito Ciriaco \nAnconitano, allorchè fece uso di questi bagni circa la \nmetà del secolo XV. È suo parto un'iscrizione, che tuttora \nivi si legge, concepita così: \n \n\nMATHELDIS \nCOMITISSA INSIGNIS \n\nOB HUMANAM VALITUDINEM \nINSTAURANDAM PRESERVANDAMQ. \n\nAMENA HAEC AB AQUIS ET SALUBRIA \nBALNEA  \n\nIN OMNIGENUM HOMINUM USUM \nOMNI CUM ORNATU CULTUQUE \n\nDICAVIT \nA. D. MCXII. K. MAJAS \n\nK. (iriacus)                                                       A. (ncon.) \n \nComunque sia, egli è certo che poco dopo la morte di \nquesta celebre contessa si comincia a far \ncommemorazione di un Bagno e di un acquedotto nella \ncorte d'Acqui. Il primo documento a ciò relativo è una \nbolla del 30 gennajo anno 1141, spedita da Innocenzo II \nall'abate del monastero di Morrona, cui conferma i \npossessi che aveva nella corte Aquisana insieme con il \nBagno e l'Acquedotto, sino al fiume Cascina. Donde \nconsegue che l'altra iscrizione, nella quale rammentasi \nl'edificazione di questi bagni ordinata nel 1311 dalla \nRepubblica di Pisa, deve piuttosto credersi relativa ad un \nnuovo edifizio fatto con maggiori comodi e più regolarità \ndi quel che lo fossero le prime terme. \nQuesta seconda lapida si trova murata a contatto \ndell'antecedente in un corridore delle Terme, e dice: \n \n\nA. D. MCCCXI. TEPRE. \nDN. COMITIS. FREDERIGI. DE \nMONTEFELTRO. GENERALIS. \n\nPIS. DNI FACTUM. FUIT \nHOC OP. DE MENSE JANVARII. \n\n \nLe successive ricostruzioni e abbellimenti (gli ultimi \nde'quali di recentissima data) hanno cambiato affatto \nl'aspetto di questo bagno ridotto in forma più vaga, più \ngrandiosa e più confacente all'odierna delicatezza, ed al \nconcorso e credito maggiore che ai tempi nostri hanno \nacquistato queste acque salutari. Le quali sono \ngeneralmente riconosciute efficacissime nelle malattie \ncutanee, nella reumatalgia, nell'ischiade nervosa, \nnell'artritide, nella podagra, nei cronicismi de'visceri \naddominali, nelle malattie di vescica e nelle vecchie \naffezioni sifillitiche. \nScaturiscono esse in gran copia da un terreno tufaceo di \norigine marina ricoperto da incrostazioni stalatmitiche \ncalcareo-cavernose di colore laterizio, ivi depositate dalle \nstesse acque termali. Vi sono due bagni grandi, per i due \nsessi, nel mezzo dell'antico cratere fiancheggiato da ampi \ncalidari. Uno di essi somministra l'acqua a cinque contigui \nbagnetti forniti di doccia, e l'altro bagno supplisce a \nquattro tinozze, esse pure provviste di doccia, e tutte \nincrostate di bianco marmo. Un bagnetto situato presso al \ncalidario del bagno delle donne oltre la esterna, è \ncorredato di una doccia interna, mentre varie di \nquest'ultime sono disposte intorno al bagno grande o cratere, dal cui fondo emergono in gran copia le acque. \nUn corridore, che introduce ai primi cinque bagnetti e ai \ndue calidari de’bagni grandi, comunica con altro corridore \nche porta a due nuovi bagni comuni e a due stanze per le \ndocce esterne a caduta. Il rifiuto delle acque serve a dar \nmoto ad alcune macine da mulino, di proprietà dei \nvescovi di Volterra, ad essi pervenuta dalla badia di \nMorrona. \nLe acque di queste terme, di una temperatura di 28 a 29 \ngradi Réaumur, sono limpide, non tramandano odore, né \nhanno sapore sensibilmente aspro; son ricche di gas \ntermale, che svolgesi gorgogliando dal fondo del cratere, \nmentre ritengono in soluzione de'solfati, de’carbonati e \nde'muriati di soda e di magnesia con una piccolissima \ndose di carbonato di ferro. Esse abbandonano un deposito \ncalcareo marziale, il quale tinge di color di ruggine i corpi \nche vi stanno immersi, e i panni che si adoprano per uso \ndella bagnatura. Un'accuratissima analisi fatta dal \nprofessor Gazzeri e pubblicata nell'Antologia di Firenze \n(giugno 1826) diede i seguenti risultamenti. \nAnalisi dell'Acque termali del BAGNO A ACQUA, ossia \ndi CASCIANA, ottenuta da 30000 grani di liquido: \n \nSolfato di calce, grani 80 e 1/2 \nSolfato di magnesia, grani 14 e 1/2 \nSolfato di soda, grani 14 e 1/2 \n \nCarbonato di soda, grani 4 e 3/4 \nCarbonato di calce, grani 3 e 1/4 \nCarbonato di magnesia, grani 6 e 3/4 \nCarbonato di ferro, grani 1 \n \nIdroclorati di magnesia, grani 1 e 1/4 \nIdroclorati di soda, grani 1 e 1/4   \nIdroclorati di calce, grani 1 e 1/4 \n \nTotale, grani 112 \n \nGas che emana dal fondo del cratere. \n \nGas termale, gas acido carbon. 1/8 \nGas termale, gas acido azoto 7/8 \nGas termale, gas acido ossigene 1/80 \n \nIl paese del Bagno a Acqua in grazia dell'affluenza dei \nbagnanti assai maggiore di quella delle scorse età è \nmigliorato in molti rapporti, e segnatamente nelle \nabitazioni in gran parte nuove, o in attività di costruzione. \nÈ stata pure ricostruita e ampliata la sua chiesa plebana \nsotto il titolo di S. Maria Assunta, la cui facciata insieme \ncon la torre e la canonica occupa il lato orientale \ndell'ampia sua piazza. Quivi esiste un maltrattato quadro \ndel Passignano; ed una tavola di antica maniera, tenuta \nper opera di Giunta Pisano, trovasi nell'oratorio della \nconfraternita, prima di entrare nella piazza, dal lato \nsettentrionale. Nel lato opposto, sulla strada che per il \ncolle guida a Casciana, avvi un borghetto denominato \nPetraja , (dove era l'antico castello) con una chiesa a due \nnavate dedicata a S. Martino, e che fu una delle sette \nsuccursali della pieve ad Acqua. Imperocchè facevano \nparte di questo piviere, oltre la nominata chiesa, le \nseguenti parrocchie: 1. S. Andrea sul fiume Cascina; 2. S. \n\nFrediano alle cave di Usigliano 3. S. Quirico a Parlascio; \n4. S. Nicola a Sezana; 5. S. Lorenzo a Colle montanino; 6. \nS. Stefano a Vivaja. Attualmente non esistono che le cure \ndi Parlascio, e di Colle montanino. Le guerre che \nafflissero le colline Pisane nei secoli XIV e XV, cui \nsubentrarono nei due secoli susseguenti pestilenze \ndevastatrici, contribuirono al deterioramento e squallore \nin cui fu ridotto il Bagno a Acqua, rimasto al pari di tutti i \nluoghi delle Pisane colline spopolato d'indigeni, e di \nforestieri. Miglior sorte ebbero queste terme nel secolo \nXVIII, rimesse in credito dal medico Giuseppe \nZambeccari, professore nell'Università di Pisa, e dal \ncerusico Domenico Bellincioni, che ne pubblicarono due \nbrevi trattati, innanzi che le visitasse e descrivesse \nGiovanni Targioni Tozzetti, e quindi con più minuto \ndettaglio il capitano Giovanni Mariti nel suo Odeporico \nper le colline Pisane. \nIl Bagno a Acqua è un villaggio ben fabbricato, alle radici \norientali della collina di Vivaja, coltivato intorno a vigne \ne oliveti, in un clima temperato in inverno, d'aria infida \nanzichè nò in estate, quando vi scarseggiano acque \nleggere e potabili. Vi si perviene per ampie e comode vie, \ntanto dalla parte di Lari per Casciana o per Ceoli,che dalla \nparte di Pontadera e di Peccioli passando per Ponsacco o \nper Capannoli. Fu signoria de’conti Cadolingi che nel \ncadere del secolo XI la rinunziarono in parte ai monaci di \nMorrona, dai quali venne in potere degli arcivescovi, e \nquindi della Repubblica di Pisa, cui fu tolta da quella di \nFirenze, e incorporata al suo dominio nel 1406. – Vedere  \nLARI. \nLa cura del Bagno a Acqua ha 1012 abitanti.",
    "original_title": "ACQUA (BAGNO A) e BAGNI DI CASCIANA",
    "byte_offset": 188358
  },
  {
    "context": "in Val di Serchio",
    "title": "ACQUA (MADONNA DELL’)",
    "body": "chiesa \nparrocchiale sotto l'invocazione della SS. Concezione nel \nsubborgo di Porta Nuova di Pisa da cui è 2 miglia toscane \na maestro. Una porzione del territorio di questa parrocchia \nè compresa nella Comunità de’Bagni di S. Giuliano. –  \nForma in tutto 776 abitanti.",
    "original_title": "ACQUA (MADONNA DELL’)",
    "byte_offset": 196724
  },
  {
    "context": "nel Val d'Arno di Pisa",
    "title": "ACQUA (MADONNA DELL')",
    "body": "oratorio di elegante disegno sulla strada Regia fra Cascina \ne la stazione postale delle Fornacette. – Poco discosto da \nquesta chiesa esiste il ponte così detto Regolatore delle \nFornacette, composto di 31 archi, 3 dei quali verso la \nmetà sono serrati fino alla centina, i cui pilastri in questo \npunto furono rinforzati da sproni, acciò potessero meglio \nresistere nei casi di alluvione all'impeto delle acque \ndell'Arno, che ivi ingorga e fa seno. Tale edifizio fu fatto \nperchè non venisse impedito il passaggio per la strada \nRegia Pisana, nel tempo che costumavasi di rompere il \nvicino argine, detto del Trabocco, da dove una porzione \ndelle acque dell'Arno andavano per Arnaccio alla foce di \nCalabrone. (Vedere ARNACCIO) È ignoto l'anno di tal \nfabbrica, la quale probabilmente devesi ai primi tempi del \ngoverno Mediceo.",
    "original_title": "ACQUA (MADONNA DELL')",
    "byte_offset": 197050
  },
  {
    "context": "in Val di Fine",
    "title": "ACQUABUONA",
    "body": "stazione albergo sulla \nvia Emilia o Maremmana, nella ripa destra del fiume \nFine, alla pendice settentrionale del poggio di Rosignano nella di cui parrocchia e Comunità è compresa. È 19 \nmiglia toscane a ostro di Pisa e 12 a scirocco di Livorno, \npassando per i Monti Livornesi, 17 miglia toscane per la \nvia di Collesalvetti.",
    "original_title": "ACQUABUONA",
    "byte_offset": 197941
  },
  {
    "context": "in Val di Cornia",
    "title": "ACQUA CALDA",
    "body": "nella Comunità di \nSuvereto. – Vedere BAGNO del RE.",
    "original_title": "ACQUA CALDA",
    "byte_offset": 198313
  },
  {
    "context": "",
    "title": "ACQUALUNGA in Val d'Ombrone pistojese",
    "body": "Aqualonga ed anche Campolungo dei bassi tempi, luogo nominato \nnelle carte della cattedrale di Pistoja. Esiste nel piano \norientale di questa città nella cura della pieve di S. \nQuirico, Comunità di Porta S. Marco, Giurisdizione e \nDiocesi di Pistoja, Compartimento di Firenze. – In un \nistrumento del 24 aprile anno 1024 si fa menzione di case \ne possessi de’conti Guidi posti vicino a quelli della \ncattedrale di S. Zenone, in locu qui dicitur Campolongo \nsive in Aqualonga (CAMICI Serie de'march. di Toscana)",
    "original_title": "ACQUALUNGA in Val d'Ombrone pistojese",
    "byte_offset": 198403
  },
  {
    "context": "(Aqualonga)",
    "title": "ACQUALUNGA in Val di Serchio",
    "body": "nome dato nel medio evo a un canale presso Ripafratta \n(probabilmente l'antico acquidotto di Caldaccoli dov'è \nrimasto tuttora il nome di Campolungo), e reso celebre \ndall'istoria, che rammenta ai posteri questo luogo di \nAcqualonga , per aver servito di campo al conflitto \naccaduto nel 1004 fra i Lucchesi e i Pisani, e che segnala \nper avventura il primo fatto d'arme spettante alla storia \ndelle Repubbliche italiane del medio evo. (Ann. Lucch. e \nCron. Pis.) – Vedere CALDACCOLI.",
    "original_title": "ACQUALUNGA in Val di Serchio",
    "byte_offset": 198967
  },
  {
    "context": "",
    "title": "ACQUAVIVA",
    "body": "nome specifico di molti luoghi prossimi a \nqualche sorgente o rivo perenne (fons vivus) da cui \ntrassero il vocabolo. I più noti in Toscana sono i seguenti.",
    "original_title": "ACQUAVIVA",
    "byte_offset": 199502
  },
  {
    "context": "",
    "title": "ACQUAVIVA nel Cortonese",
    "body": "casale nella parrocchia di \nS. Pietro a Dame sulla schiena dei monti Cortonesi, nella \nvallecola del torrente Minimella tributario del Tevere, sul \nconfine del Granducato, Comunità Giurisdizione e \nDiocesi di Cortona, da cui è circa 8 miglia toscane a \nlevante Compartimento d'Arezzo.",
    "original_title": "ACQUAVIVA nel Cortonese",
    "byte_offset": 199675
  },
  {
    "context": "",
    "title": "ACQUAVIVA (S. J.ACOPO DI)",
    "body": "chiesa parrocchiale del \npopolatissimo subborgo meridionale di Livorno uscendo \ndalla (ERRATA : Porta Cavalleggieri) Porta Cappuccini. \nFu già un antico convento di Agostiniani Romitani, le cui \npiù antiche memorie risalgono al secolo XI, sebbene per \ntradizione credasi uno dei primi eremi eretti in Toscana \ndallo stesso S. Agostino. Fu denominato di Acquaviva da \nuna copiosa fonte di ottima acqua potabile. I suoi contorni \nlungo il littorale sono sparsi di frequenti abitazioni e di \ndeliziose case di campagna. \nPrese nome di S. Jacopo il primo Lazzareto stato eretto \ndove già fu il convento. Più d'appresso alla città, e nel \npopolo medesimo di Acquaviva sono i Lazzareti di S. \nRocco e di S. Leopoldo, l'isola della Dogana, il forte dei \nCavalleggieri, la Fornace de'vetri, e lungo l'opposta costa \n\nla Torre dell'Ardenza, mentre nei scogli sorge in mezzo al \nmare la grandiosa Torre del Fanale. \nLo scalo o piccolo seno di Acquaviva pesca circa 20 \nbraccia di fondo. \nLa parrocchia di S. Jacopo conta 12495 abitanti. – Vedere \nLIVORNO.",
    "original_title": "ACQUAVIVA (S. J.ACOPO DI)",
    "byte_offset": 199992
  },
  {
    "context": "",
    "title": "ACQUAVIVA in Maremma",
    "body": "castellare nei monti della \nGherardesca presso alla sorgente del rio d'Acquaviva che \nsbocca in mare alla Torre S. Vincenzo nella Comunità \nGiurisdizione e circa 6 miglia toscane a maestro di \nCampiglia, Diocesi di Massa, Compartimento di Pisa. \nFu dominio dei conti della Gherardesca sino da quando il \nconte Gherardo nel 1004 assegnò una quarta parte del \nterritorio del castello di Acquaviva alla Badia di Serena. – \nEbbe nome pure da questo luogo il monastero di S. Pietro \ndi Acquaviva, di cui parlano vari istrumenti dei secoli XII \ne XIII, passati alle monache di S. Domenico di Pisa, cui \nfu aggregato il monastero di Acquaviva ed i suoi beni \nsituati per la massima parte nel territorio di Campiglia. \nA questa chiesa di S. Pietro forse volle riferire la bolla del \npontefice Gregorio VII spedita dal palazzo Laterano il 20 \nnovembre 1075 a Guglielmo vescovo di Populonia, nella \nquale è designato il perimetro della Diocesi di Massa. Ivi \nsi nota dal lato dei monti della Gherardesca, Vicum \nmontanini, et inde ad Sanctum Petrum, in quo presides: \ninde vero ad S. Joannem (antica pieve di Campiglia) in \nGualdum Domini Regis (Gualdo presso la Sassetta) et ad \nS. Philippum, et inde ad Montem Viridem. (ARCH. DIPL. \nFIOR. Compartimento di Massa).  \nNelle vicinanze di Acquaviva sul fianco settentrionale di \nMonte Calvo avvi l'oratorio della SS. Annunziata detta \ngià Maria di Gloria, nota per il vicino romitorio del B. \nGuido de’conti di Donoratico. Il monastero di Acquaviva \ntrovasi nei Registri Vaticani di Cencio tassato per 2 soldi.",
    "original_title": "ACQUAVIVA in Maremma",
    "byte_offset": 201076
  },
  {
    "context": "presso Portoferrajo nell'isola dell'Elba",
    "title": "ACQUAVIVA (PUNTA DELL')",
    "body": "È un piccolo promontorio due miglia \ntoscane a ponente di Portoferrajo, da cui si stacca la \nlingua di terra che forma il capo dell'Enfola, alla punta \norientale del Golfo Viticcio.",
    "original_title": "ACQUAVIVA (PUNTA DELL')",
    "byte_offset": 202660
  },
  {
    "context": "",
    "title": "ACQUAVIVA in Val di Cecina",
    "body": "castellare sulla ripa \nsinistra del (ERRATA : torrente Pavone) torrente Possera  \npresso la tenuta di Bullera, e al di sopra di una polla di \nacqua potabile, Comunità Giurisdizione e 3 miglia \ntoscane a scirocco di Pomarance, Diocesi di Volterra, \nCompartimento di Pisa. \nEra comunità con chiesa filiale della pieve di Sillano, \nprofanata nel secolo XVI, innanzi che il suo popolo fosse \naggregato a quello delle Pomarance. Fu compresa in parte \nnel numero de'feudi avuti dai vescovi di Volterra, in \ngrazia di un diploma di Arrigo VI (agosto 1186) al \nvescovo Ildebrando de'Pannocchieschi. Alla qual famiglia \nè facile che appartenessero quei nobili di Acquaviva, che \nsi dichiararono feudatari del Compartimento di Volterra \nnell'anno 1224. \nLa Comunità di Acquaviva fu allibrata per lire 500 \nd'imposta nel 1288. I Lambardi di Acquaviva nel 1319 tentarono di sottrarsi dalla giurisdizione di Volterra, la \nqual città continuò a inviare il giusdicente al castello di \nAcquaviva sino al principio del secolo XV. (CECINA. \nNotizie storiche di Volterra  ARCH. DIPL. FIOR. \nCompartimento sud.)",
    "original_title": "ACQUAVIVA in Val di Cecina",
    "byte_offset": 202915
  },
  {
    "context": "in Val di Chiana",
    "title": "ACQUAVIVA (S. VITTORINO DI)",
    "body": "villaggio con chiesa parrocchiale plebana nella Comunità \nGiurisdizione Diocesi e circa 4 miglia toscane a levante di \nMontepulciano, Compartimento d'Arezzo. – Risiede fra i \ntorrenti Salarco e Salcheto, mercé dei quali è stato \nbonificato un vasto piano acquitrinoso sulla sinistra del \nCanal maestro della Chiana, dove è sorta una estesa \nfattoria della Corona che porta lo stesso nome di \nAcquaviva. \nLa più antica carta che faccia menzione del villaggio di S. \nVittorino ad Acquaviva, già compreso nella Diocesi di \nChiusi, è un istrumento Amiatense dell'agosto anno 803, \nrogato in S. Vittorino de Aquaviva, dove si parla di terreni \nposti a confine con la piscina (probabilmente il Chiaro di \nMotepulciano che l'avvicina). Ha una popolazione di 857 \nabitanti.",
    "original_title": "ACQUAVIVA (S. VITTORINO DI)",
    "byte_offset": 204055
  },
  {
    "context": "",
    "title": "ACQUAVIVA in Val d'Elsa",
    "body": "vico nella parrocchia di S. \nMartino a Strove, Comunità e tre miglia toscane a \nlibeccio di Monte Riggioni, Giurisdizione di Sovicille, \nDiocesi di Colle già di Volterra, Compartimento di Siena. \n– Vi ebbero podere i conti di Staggia sino dal secolo X, e \ndopo essi la Badia a Isola, dai quali questa fu fondata.",
    "original_title": "ACQUAVIVA in Val d'Elsa",
    "byte_offset": 204882
  },
  {
    "context": "nell'Isola dell'Elba",
    "title": "ACQUE (VALLE DELLE TRE)",
    "body": "È \nnoto sotto questo nome il poggio più centrale dell'lsola \ndell'Elba, dal cui giogo hanno origine tre vallecole, cioè a \nlevante la Valle di S. Martino, a scirocco la Valle di \nAcona, e a ostro libeccio la Valle di Termine, ossia di \nCampo.",
    "original_title": "ACQUE (VALLE DELLE TRE)",
    "byte_offset": 205229
  },
  {
    "context": "",
    "title": "ACQUEDOTTI DI AREZZO",
    "body": "Fra le tre più grandiose \nopere di pubblica economia e decoro, nelle quali sopra \nogni altra nazione i Romani primeggiarono, per \ntestimonianza di Dionisio e di Strabone, si contavano gli \nAcquedotti. Trascurati, dopo la caduta del loro impero, \npochi edifizi di simil genere si videro sorgere in Toscana \nnelle posteriori età. \nArezzo al pari di molte città mancava di pubbliche fonti, \ncontuttociò che una ne esistesse (Fonte Tenta) presso le \nsue mura. \nPer gran tempo si tenne essa dagli aretini in una tal quale \nvenerazione superstiziosa, finché, nel 1428, predicando S. \nBernardino contro simile idolatria, fu quest'Oracolo \nninfale a furia di popolo devastato e distrutto. \n(GUAZZESI Dissert. sulla via Cassia). \nCopiose sorgenti fluivano intanto a poca distanza nel \npoggio che risiede a levante di Arezzo, ma era d'uopo \nvincere le difficoltà che presentava il suolo \nnell'attraversare la \nsua convalle. \nFu tentato di farlo, e dato mano a un Acquedotto nell'anno \n1354; se non che l'opera riuscì inefficace, ad onta dei \nmolti tentativi adoprati, sino all'anno 1600, quando \nl'ingegnere fiorentino Santi di Pagni potè condurre le fonti \nin città per mezzo di un Acquedotto tracciato sopra una \nserie di archi nella parte inferiore del valloncello, mentre \nil maggiore cammino lo nascose nelle viscere della collina \nsotto la rocca di Arezzo. Nel qual tronco di canale \nsotterraneo, in luogo di sfiatatoj, l'avveduto architetto \nsupplì coll'aumentare vistosamente l'altezza del condotto \ndelle acque. Queste limpide e copiose scaturiscono da più \nbocche intorno alla vasca della piazza maggiore di \nArezzo, mentre il suo rifiuto somministra alimento ad \naltra fonte sulla piazza di S. Agostino, a un vasto lavatojo, \ne quindi a dei mulini con gualchiere li d'appresso situati.",
    "original_title": "ACQUEDOTTI DI AREZZO",
    "byte_offset": 205526
  },
  {
    "context": "",
    "title": "ACQUEDOTTI DI ASCIANO",
    "body": "– Vedere ACQUEDOTTI \ndi PISA.",
    "original_title": "ACQUEDOTTI DI ASCIANO",
    "byte_offset": 207352
  },
  {
    "context": "",
    "title": "ACQUEDOTTI DI CALDACCOLI",
    "body": "– Vedere \nCALDACCOLI.",
    "original_title": "ACQUEDOTTI DI CALDACCOLI",
    "byte_offset": 207412
  },
  {
    "context": "",
    "title": "ACQUEDOTTI DI LIVORNO",
    "body": "Questo grandioso \nmonumento di sommo benefizio alla popolosa città e \nborghi di Livorno renderà sempre cara la memoria di \nFerdinando III che l'ordinò ed il governo di Leopoldo II \nche lo compì. Fu l'opera incominciata sul cadere del \nsecolo XVIII sotto la direzione del celebre architetto \nGiuseppe Salvetti, a partire dalle copiose sorgenti di \nCamorra presso al villaggio di Colognoli sul dorso dei \nmonti di Livorno, a undici e più miglia toscane all'oriente \ndi questa città. \nGli Acquedotti attraversano da uno ad altro colle per \nmezzo di ponti a doppie arcate, e s'internano nei poggi più \nelevati per via di spaziose gallerie sostenute da solidi \npilastri di arenaria lumachella, che somministra la \nlocalità, sino a che arrivati alle pendici delle colline di \nLimone sopra magnifiche arcate si dirigono (ERRATA: \nborgo reale) per il passeggio nuovo di Porta Leopolda al \ngrandioso Cisternone, recentemente compito col disegno \ndel valente architetto Regio cavaliere Pasquale Poccianti. \nQuest'opera colossale che non invidia la magnificenza dei \nRomani, e che deve ricevere ogni giorno 18000 e più \nbarili d'acqua, è divisa in due parti principali, in \npurgatojo, cioè, e in cisterna propriamente detta, destinata \nquesta a ricevere le acque purgate, e trasmetterle per \nappositi orifizi e condotti di ferro fuso in vari punti della \ncittà e ne'suoi vasti annessi. È doppiamente coperta di \nvolte e di tetto, sostenuto da 41 pilastri. Una galleria \npraticabile sotto il livello del suolo esterno giova a \nrendere più solidi i muri dell'edifizio, cui serve di nobile \nornamento una elegante facciata con portico e (ERRATA : \ncupola) gran nicchia, che da a questo sontuoso \nmonumento un sempre più imponente e gradevole \naspetto.",
    "original_title": "ACQUEDOTTI DI LIVORNO",
    "byte_offset": 207467
  },
  {
    "context": "",
    "title": "ACQUEDOTTI DI LUCCA",
    "body": "Era già gran tempo che la \ncittà di Lucca abbisognava di buon'acqua potabile, poichè \nivi le cisterne e le acque dei pozzi non sono purissime. La Repubblica di Lucca pensò di provvedervi, e a tal \neffetto vari progetti furono proposti e soventi volte \nventilati senza che alcuno ricevesse la sanzione del \nConsiglio deliberante. \nAppena assunse le redini di questo Stato la principessa \nElisa sorella di Napoleone intenta com'era ad accrescere \ndecoro alla sua capitale, rivolse l'animo anche \nall'importante oggetto delle pubbliche fonti, giovandosi \ndelle acque limpide che sgorgano dal fianco settentrionale \ndel Monte Pisano presso il villaggio di Vorno, due buone \nmiglia a ostro della città. Dopo una tale deliberazione fu \nposto mano all'allacciatura delle acque che scaturiscono \nda varie copiose polle nel poggio di Massa Macinaja, e \nsuccessivamente fu data in accollo la grande impresa \ndell'Acquedotto ad archi, i quali furono eseguiti in parte \ndurante il Regime che l'ordinò, sebbene gli acquedotti più \nbassi riuscissero degli attuali. La qual'opera restò \ninterrotta al cambiamento politico delle cose d'Italia, \nfinché non salì sul trono del Ducato lucchese la regina \nMaria Luisa di Borbone. Essa, sulla proposizione e al \nseguito di un piano esebitole dal Gonfaloniere Nicolao \nGiorgini, ordinò che fosse proseguita l'opera a forma del \nprogetto che le fu presentato dal R. architetto Lorenzo \nNottolini in modo che 20000 barili al giorno fossero \nportati dagli Acquedotti in Lucca a tale livello da poter \ngiungere sino ai primi piani delle case. Lo che si ottenne \ncol portare ad una maggiore elevazione gli archi, e \naumentare in proporzione la mole dei pilastri, la cui \naltezza ragguagliata sale a braccia ventidue. Si pensò \nancora di accrescere la copia delle acque con quelle del \nvicino rivo perenne, destinando le ultime alla decorazione \ndelle fontane e agli usi economici meno delicati. Le quali \nracchiuse in separato doccione, conducendole di conserva \nin conserva camminano unitamente all'acqua potabile in \nsotterranei condotti per il tragitto di mezzo miglio lungo \nle pendici del poggio. Giunte entrambe al grandioso e \nvago Castello rotondo costruito tutto di pietre quadrate \ndelle vicine cave di Vorno, esse attraversano il piano \nmeridionale di Lucca da ostro a settentrione in linea retta \nsopra una serie di circa 400 arcate da solidi altissimi \npilastri sorrette sino a che l'Acquedotto presso al pomerio \ndella città s'introduce in una magnifica Cisterna di \npietrame lavorato. Questa, a guisa di rotonda contornata \nda un cornicione, e da colonne che lo sorreggono, fa bella \nmostra di se in mezzo a quelle r identi campagne. Di la per \ncanale sotterraneo le acque, introdotte in tubi di ferro \nfuso, passano sotto ai fossi delle mura urbane, \nattraversando il bastione di S. Colombano, da dove \ndebbono diramarsi in varie piazze ed in altri luoghi della \ncittà. Già sino dal giugno 1832 la piazza della cattedrale \ngode di questo benefizio.",
    "original_title": "ACQUEDOTTI DI LUCCA",
    "byte_offset": 209248
  },
  {
    "context": "",
    "title": "ACQUEDOTTI DI PISA",
    "body": "Nel novero dei più sontuosi \nedifizi di questo genere che sorsero in Toscana nei secoli \ntrascorsi primeggia senza dubbio quello che fornisce \nacque eminentemente purgate e leggere nella città di Pisa \nmonumento dovuto al Granduca Ferdinando I, che nel \n1601 lo incominciò, e a Cosimo II, che nel 1613 lo compì. \nQuesti Acquedotti, che costarono la somma di 160000 \nscudi, si staccano dalla base occidentale del Monte \nPisano, presso al castello di Asciano, di cui portano pure \n\nil nome, dopo aver raccolto in un gran serbatojo le varie \nfonti che ivi intorno scaturiscono. Di là per canale \nsotterraneo le acque, depurandosi per vie in numerose \nconserve, scendono sino alla pianura, dove lo stesso \nAcquedotto percorre sopra una lunga serie di archi, che \ncontinuano per il corso di circa 4 miglia, fino alle mura \norientali di Pisa; dal qual punto si diramano in varie parti \ndella città.",
    "original_title": "ACQUEDOTTI DI PISA",
    "byte_offset": 212286
  },
  {
    "context": "",
    "title": "ACQUE MINERALI",
    "body": "Volendo dare un’indicazione delle \nprincipali scaturigini delle acque minerali, di cui è \ndoviziosissima la Toscana, reputo convenevole di \ndestinare a queste un articolo generale per contemplarle \nsolto l'aspetto geografico fisico, avvegnachè quello della \nloro storia, domicilio, ed usi trovasi agli articoli delle loro \nrespettive località. \nRare volte accade d'incontrare sulla superficie del \ncontinente acque naturali che possano dirsi \neminentemente pure; essendochè le stesse acque piovane, \nche hanno il primo luogo, come più purgate, oltre al \nracchiudere fra le loro molecole una qualche porzione di \naria ed altri fluidi elastici, non di rado si trovano \nimpregnate di atomi salini. Molto più cariche di corpi \nestranei sono le acque terrestri che in forma di rivi, di \nfossi, di torrenti e di fiumi bagnano le valli che \nattraversano, al pari di quelle che si riscontrano sotto la \ncrosta superficiale del suolo nella costruzione dei pozzi. \nMa finchè simili acque non acquistano un qualche sapore, \nodore o altra qualità medicinale, esse appartengono \nsempre alla classe delle acque dolci o potabili, di quelle \ncioè che servono di necessario alimento alla vita animale \ne vegetativa. \nCessano peraltro di essere tali tutte quelle sorgenti che \ntengono in dissoluzione sali o altre sostanze minerali ed \norganiche sino al punto da palesarsi sapide, odoranti, o \ncalde sopra la temperatura ordinaria, in modo \nbastantemente sensibile; senza dire che molte di esse \nsogliono esercitare un'azione medica sull'economia \nanimale. Tali acque contemplate sotto il rapporto della \nloro natura chia mansi propriamente minerali, e vi si \naggiunge l'epiteto di termali, qualora esse escano calde \ndall'interno della terra. Queste dividonsi in acque saline, \nin acque acidule, in ferruginose e in solforose. \nNon è qui il luogo di far conoscere le diverse proprietà e \nattributi delle acque minerali della Toscana, dovendo \nunicamente limitarmi a indicare la natura dei terreni, \ndonde filtrano le più note, e le sostanze delle quali \ndirettamente o indirettamente si caricano e trasportano \nalla superficie del suolo. \nDa tutti i terreni scaturiscono acque minerali, qualunque \nsia l'epoca della loro formazione, o la loro struttura \nmineralogica: ma i rapporti di un'acqua minerale col \nterreno da cui emerge sono ancora pochissimo conosciuti. \nAvvegnachè alcune di esse possono facilmente avere la \nloro origine da una roccia o da un terreno d'indole diversa \ne che trovasi situato più o meno lontano da quello d'onde \ntali fluidi si aprono l'uscita. \nIn generale i terreni stratiformi, che costituiscono nella \nmaggior parte la crosta superficiale della catena centrale \ndell'Appennino, scarseggiano di sorgenti minerali, mentre \nqueste abbondano nelle sue diramazioni coperte da terreni di più recente età, e più quando sono in prossimità di \nterreni cristallizzati o in massa, sollevati dalle viscere \ndella terra per opera del fuoco. Può servire di conferma a \nquesta massima una serie di fatti raccolti da accurati \ngeologi moderni che hanno percorso e studiato varie parti \ndella Toscana, e sui quali è basato il prospetto qui \nappresso da me abbozzato. \n \nPROSPETTO di una distribuzione delle Acque minerali \ndella Toscana secondo la srtruttura e qualità dei Terreni, \ndai quali scaturiscono. \n \nN° I  Acque minerali che scaturiscono da terreni in \nmassa, sia Vulcanici, sia di sollevamento o Plutoniani. \n \nNOME, Posizione Geografica e Osservazioni \nGeognostiche: \nBAGNI di S. GIULIANO. Nella base occidentale del \nMonte Pisano. – Sono situati a ridosso del calcareo \nsublamellare (marmo) che costituisce quelle falde, donde \nfiltrano le acque termali. \nSOSTANZE MINERALIZZANTI che predominano nella \nloro Composizione: \nGas acido carbonico in eccesso. – Carbonati di calce e di \nmagnesia. Solfato di calce abbondantissimo, detto di \nmagnesia e di soda. Idroclorato di soda e di magnesia. \nAllumina e silice in piccola quantità. – Temperatura 33° \nRéaumur. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nACQUE TERMALI della TORRITA di Castelnuovo in \nGarfagnana. Lungo le ripe del fiume Torrita, alla base \nsettentrionale della Pania della Croce. Scaturiscono in più \nluoghi da rocce di calcischisto, e da un calcareo \ncavernoso, che le ricopre. \nSOSTANZE MINERALIZZANTI che predominano nella \nloro Composizione: \nGas acido idrosolforico. – Acido carbonico e solforico. \nSolfati di calce e di magnesia. Idroclorato di soda e \ncarbonato di calce in quantità con poco carbonato di ferro. \nÈ fredda. \nAUTORI che le hanno analizzate: Vandelli e Giovanni \nGiannotti di Castelnuovo. \n \nNOME, Posizione Geografica e Osservazioni \nGeognostiche: \nACQUA ACIDUALA di PANCOLA presso Seravezza \nnel Pietrasantino. Alla base meridionale dei monti che \ntoccano la ripa destra del fiume Versilia. Dalle rocce di \ncalcischisto e di calcareo- sublamellare coperte da \nun’argilla ocracea. \nSOSTANZE MINERALIZZANTI che predominano nella \nloro Composizione: \nGas acido carbonico e carbonato di ferro in quantità. È \nfredda. \nAUTORI che le hanno analizzate: Antonio Targioni \nTozzetti. \n \nNOME, Posizione Geografica e Osservazioni \nGeognostiche: \n\nACQUA di RIO. Nell’Isola d’Elba all’or. Presso la \nmarina di Rio. Da una roccia serpentinosa coperta da una \nterra ocracea alla base del monte che racchiude le \ninesauste miniere di ferro oligisto.  \nSOSTANZE MINERAQLIZZANTI che predominano \nnella loro Composizione: \nAcido solforico in eccesso. – Solfato di ferro, di allumina \ne di potassa. Idroclorato di soda, piccole quantità di \nsolfato di calce, d’idroclorati di magnesia e di calce; di \ncarbonato di magnesia; di ossido e di solfato di ferro con \nuna porzione di allumina in eccesso. È fredda. \nAUTORI che le hanno analizzate: Gio. Battista Pandolfini \nBarbieri. \n \nNOME, Posizione Geografica e Osservazioni \nGeognostiche: \nBAGNO di S. MICHELE delle FORMICHE in Val di \nCecina fra pomarance e monte Cerboli - Alla base d’un \nmonte serpentinoso traversando uno schisto argilloso \ncarbonato e bituminoso, che ne riveste le falde orientali, \npresso le quali scaturisce l’acqua minerale. \nSOSTANZE MINERAQLIZZANTI che predominano \nnella loro Composizione: \nGas acido idrosolforico. – Carbonati di calce e di \nmagnesia. Solfato di soda e silice in piccola quantità. \nTemperatura 25° Réaumur. \nAUTORI che le hanno analizzate: Hoéfer. \n \nNOME, Posizione Geografica e Osservazioni \nGeognostiche: \nACQUA ACIDULA di GALLENA. – In Val di Merse \nnella Montagnola di Siena.  Da rocce di calcareo \nsublamellare, cui trovasi addossato uno schisto calcareo \nargilloso metallifero. \nSOSTANZE MINERAQLIZZANTI che predominano \nnella loro Composizione: \nGas acido idrosolforico in quantità. Acido carbonico. \nSolfato di calce e di ferro. È fredda. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nBAGNO di PITIGLIANO. – Sulla ripa del torrente \nTrentina. Da un terr. Di Tufa vulcanica. \nSOSTANZE MINERAQLIZZANTI che predominano \nnella loro Composizione: \nGas acido carbonico abbondante. Solfato e carbonato di \ncalce. Idroclorato di soda in piccola quantità. Temperatura \n31° Réaumur. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nACQUA SANTA dell’Abbadia S. Salvatore. – Nel \nMontamiata; dalle masse rachitiche che coprono un \nterreno di sedimento inferiore alternante con uno schisto \nargilloso carbonato e piritoso. \nSOSTANZE MINERAQLIZZANTI che predominano \nnella loro Composizione: \nAcido carbonico in quantità. Carbonato di ferro in piccola \nporzione. È fredda. \nAUTORI che le hanno analizzate: Giorgio Santi.  \nNOME, Posizione Geografica e Osservazioni \nGeognostiche: \nBAGNO di GAVORRANO. – Alla base dei monti che \nstanno all’oriente di Scarlino in Maremma.  Da rocce di \ntrachite fatiscente, cui si appoggia e forse soggiace un \ncalcareo stratiforme. \nSOSTANZE MINERAQLIZZANTI che predominano \nnella loro Composizione: \nAcido carbonico in piccole quantità; così i solfati, e \nidroclorati di soda e di calce. Tenue deposito di calcareo \nferruginoso. – Temperatura 28° Réaumur.  \nAUTORI che le hanno analizzate: Giorgio Santi. \n \nN° II  Acque minerali che scaturiscono immediatamente \ndai terreni stratificati dell’Appennino, ossia di sedimento \ninferiore. \n \nNOME, Posizione Geografica e Osservazioni \nGeognostiche: \nBAGNI di LUCCA. – In Val di Serchio, sulla pendice \nmeridionale dell’Appennino di  Prato Fiorito, sulla ripa \ndestra del fiume Lima, due miglia innanzi di confluire in \nSerchio; 14 miglia a settentrione di Lucca. Attraversa \nstrati di calcareo siliceo-micaceo (macigno) che alternano \ncon un’argilla calcareo-ferruginosa, ricca di vene e di \nfiloni di calce spatica. \nSOSTANZE MINERALIZZANTI che predominano nella \nloro Composizione: \nSono 4 stabilimenti di Terme diverse in un diametro di \nmezzo miglio, più o meno calde e cariche delle seguenti \nsostanze. \nGas acido carbonico. Carbonati di calce e di magnesia. \nSolfato di magnesia e di allumina. Idroclorati di soda e di \nmagnesia. Silicato di ferro in tenue quantità. Materia \nestrattiva – Temperatura da 24° a 43° Réaumur. \nAUTORI che le hanno analizzate: Moscheni, O. Davy, \nFraneschi. \n \nNOME, Posizione Geografica e Osservazioni \nGeognostiche: \nBAGNO in ROMAGNA. – In Val di Savio, sulla sinistra \ncosta dell’Appennino, a piè del dorso orientale del monte \ndi Camaldoli, nella riva sinistra del fiume, dentro le mura \ndi S. Maria in Bagno.  Da strati di calcareo-siliceo-\nargilloso alternanti con schisti marnosi, i quali \nracchiudono impronte di corpi organici. \nSOSTANZE MINERALIZZANTI che predominano nella \nloro Composizione: \nGas idrogene; gas acido carbonico; gas idrogene solforato \nin piccola quantità allo stato libero. In stato di \ncombinazione, gas termale; carbonato di soda in molta \nquantità; idroclorato di soda, solfato di soda; carbonati di \ncalce e di magnesia in piccola dose. Silice e materia \npseudorganica. – Temperatura da 32° a 35° Réaumur. \nAUTORI che le hanno analizzate: Antonio Targioni \nTozzetti. \n \nN° III  Acque minerali che scaturiscono dai sedimenti \npalustri o marini sovrapposti ai terreni in massa del N° I. \n \nNOME, Posizione Geografica e Osservazioni \n\nGeognostiche: \nACQUE ACIDULE di ASCIANO. Alla base occidentale \ndel Monte Pisano presso ai Bagni S. Giuliano. Da una \nturba palustre che riposa sopra il terreno calcareo \nsublamellare. \nSOSTANZE MINERALIZZANTI che predominano nella \nloro Composizione: \nGas acido carbonico libero. Carbonati di calce e di \nmagnesia. Idroclorato di soda e di magnesia. Solfato di \ncalce in quantità notabile, detto di soda e di magnesia. \nAllumina e silice in piccola proporzione. – È fredda. \nAUTORI che le hanno analizzate: Giorgio Santi. \n \nNOME, Posizione Geogra fica e Osservazioni \nGeognostiche: \nBAGNO d’EQUI in Lunigiana. – Nella ripa sinistra del \ntorrente Lucido alla base settentrionale dell’Alpe Apuana. \nDa un terreno limaccioso che ricopre la gran massa \ncalcarea granosa, da cui è formata la contigua montagna \ndi Pizzo d’Uccello. \nSOSTANZE MINERALIZZANTI che predominano nella \nloro Composizione: \nGas idrogene solforato libero. Carbonato calcareo. Solfato \ndi calce. Carbonato di ferro; e forse qualche altra sostanza \nsalina. Temperatura 16° a 20°. \nAUTORI che le hanno analizzate: E. Repetti che l’esplorò \nnel 1819. \n \nNOME, Posizione Geografica e Osservazioni \nGeognostiche: \nBAGNO a MORBA. In Val di Cecina. Da una roccia \ncalcarea argillosa a strati traversati da filoni di petroselce \ne da rocce serpentinose, sulla riva destra del torrente \nPossera, alla pendice occidentale del poggio donde \nemergono, a ostro i fumacchi di Castel nuovo, a \nsettentrione quelli di Monte Cerboli. – Vedere LAGONI. \nSOSTANZE MINERALIZZANTI che predominano nella \nloro Composizione: \nGas acido carbonicO, e gas idrogene solforato. Idroclorati \ndi calce e di magnesia.  Solfati e carbonati simili; \ncarbonato di ferro in piccola quantità. \nAUTORI che le hanno analizzate:Giuseppe Giulj. \n \nNOME, Posizione Geografica e Osservazioni \nGeognostiche: \nBAGNO del RE in Maremma. – Alla sinistra del fiume \nCornia, sulle pendici occidentali del poggio alluminifero \ndi Monte Leo, 5 miglia a libeccio di Monte Rotondo. Da \nun terreno di alluvione che ricopre una calcareo-siliceo-\nalluminifera traversata da filoni di petroselce e da solfuri \nmetallici. \nSOSTANZE MINERALIZZANTI che predominano nella \nloro Composizione: \nGas idrogene solforato, e gas acido carbonico libero \ncombinato. Solfati e  idroclorati a basi diverse, e in \nproporzioni incerte. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nBAGNO di ROSELLE presso Grosseto. – Fra la base \noccidentale del poggio di Moscona e quello australe del poggio di batignano. Da una torba palustre coperta da un \nbanco di calcarea concrezionata addossata a una calcarea \nmagnesifera semilamellare, attraversata da filoni \nmetalliferi. \nSOSTANZE MINERALIZZANTI che predominano nella \nloro Composizione: \nGas termale costituito da gas acido carbonico, gas \nossigeno e azoto. Solfati e  idroclorati di soda, di calce, e \ndi magnesia. Sostanza gialla resinosa. \nAUTORI che le hanno analizzate: G. Gazzeri. \n \nN° IV  Acque minerali che scaturiscono fra i  terreni di \nsedimento inferiore del N° II, e quelli di sedimento medio \no superiore. \n \nNOME, Posizione Geografica e Osservazioni \nGeognostiche: \nACQUA ACIDULA DI MONTIONE. – Nel Val d’Arno \nAretino sulla riva del torrente Castro miglia 1 e 1/2  a \nmaestro di Arezzo. Da strati di schisto argilloso e di \nmacigno a contatto con un’argilla carbonosa che \nracchiude resti fossili terrestri e marini. \nSOSTANZE MINERALIZZANTI che predominano nella \nloro Composizione: \nGas acido carbonico libero. Idroclorato di soda in piccola \ndose. Carbonati di magnesia, di calce e di ferro in piccola \nquantità. Bicarbonato di soda predominante. Traccie di \nmateria organica e di silice. Temperatura 13° Réaumur. \nAUTORI che le hanno analizzate: Ant. Fabroni. \n \nNOME, Posizione Geografica e Osservazioni \nGeognostiche: \nACQUA ACIDULA del RIO di CHITIGNANO. – Nel \nVal d’Arno Casentinese alla confluenza del torrente Rio \nnel Rassina sulla pendice occidentale dell’Alpe di \nCatenaja, 3 miglia alla sinistra del fiume Arno. Da un \nterreno schistoso di sedimento inferiore in prossimità \ndella marna carbonosa. \nSOSTANZE MINERALIZZANTI che predominano nella \nloro Composizione: \nGas acido carbonico libero. Carbonato di calce in quantità \nrilevante con un poco di magnesia e in piccola dose di \nferro. Carbonato e idroclorato di soda. Sostanza organica. \nTemperatura 13° Réaumur. \nAUTORI che le hanno analizzate: Carlo Calamandrei, e \nAnt. Fabroni. \n \nNOME, Posizione Geografica e Osservazioni \nGeognostiche: \nACQUA della MADONNA della SELVA. – In Val \nTiberina alla destra del torrente Singerna nei poggi che \npropagansi dal dorso orientale dell’Alpe di Catenaja fra \nCaprese e la Pieve S. Stefano. Da un calcareo schis toso \ncoperto da un tufo giallognolo sparso di resti organici. \nSOSTANZE MINERALIZZANTI che predominano nella \nloro Composizione: \nGas acido carbonico. Carbonati di calce e di magnesia. \nMuriati di calce, e  carbonati di soda e di magnesia in \npiccola quantità. \nAUTORI che le hanno analizzate: Ant. Fabroni. \n \nN° V  Acque minerali che scaturiscono immediatamente \nda depositi palustri sovrapposti ai terreni di sedimento \nmedio o superiore. \n \nNOME, Posizione Geografica e Osservazioni \nGeognostiche: \nBAGNI di MONTE CATINI. – In Val di Fievole, fra \nPescia e Pistoja alla base occidentale del poggio di \nMontecatini presso alla strada Regia lucchese. Da un \nterreno palustre sovrapposto a una calcaria argillosa \ncompatta traversata da vene di spato ocraceo, e \nprobabilmente coperta essa stessa dalla marna \nconchigliare subappennina. \nSOSTANZE MINERALIZZANTI che predominano nella \nloro Composizione: \nSono 5 stabilimenti principali, compreso il nuovo della \nTorretta, in un diametro di un terzo di miglio. Le acque \nvariano in temperatura e nella proporzione dei principj fra \ni quali sono: il gas termale; idroclorato di soda della \nmassima dose; idroclorati di calce e di magnesia; \ncarbonati di calce e di magnesia; solfato di soda, di calce \ne di magnesia. Alcune di esse contengono una piccola \ndose di allumina, di silice e di carb. di ferro. Temperatura \nda 20° a 28° Réaumur. \nAUTORI che le hanno analizzate: Barzellotti, Mazzoni, \nGiulj. Quest’ultimoautore accenna l’esistenza dell’jodio. \n \nNOME, Posizione Geografica e Osservazioni \nGeognostiche: \nBAGNO della PIEVE FOSCIANA. – In Garfagnana sulla \nsinistra del Serchio e mezzo miglio da Fosciana, 2  e 1/2 a  \nsettentrione di Castelnuovo. Da una torba palustre che \nricuopre strati di lignite, alla base del calcar. Ammonitici \ndi Sassorosso .  \nSOSTANZE MINERALIZZANTI che predominano nella \nloro Composizione: \ngas idrosolforico e carbonico. Idroclorato di calce in \nquantità; acido solforico; solfati di calce e di soda; \ncarbonati di calce, e di ferro. Temperatura da 16° a 20° \nRéaumur. \nAUTORI che le hanno analizzate: Randelli. \n \nNOME, Posizione Geografica e Osservazioni \nGeognostiche: \nBAGNO di PILLO. – In Val d’Elsa, alla sinistra del \nfiume sulle pendici settentrionali del poggio di Gambassi \n4 miglia a levante di Montatone. Da una torba palustre \nche ricuopre una marna conchigliare.  \nSOSTANZE MINERALIZZANTI che predominano nella \nloro Composizione: \ngas acido carbonico. Carbonato di magnesia, e idroclorato \ndi soda in quantità notabile. Temperatura 16° Réaumur. \nAUTORI che le hanno analizzate: Hoefer. \n \nN° VI  Acque minerali che sorgono fra i terreni di \nsedimento superiore o medio e le concrezioni tartarose o \nselenitiche. \n \nNOME, Posizione Geografica e Osservazioni \nGeognostiche: \nACQUA ACIDULA, detta SANTA di CHIANCIANO. –  \nIn Val di Chiana, alla base settentrionale delle colline che \npropagansi dal Monte di Cetona fra Chianciano e Montepulciano. Da banchi estesissimi di travertino, che \nricoprono strati di tufo conchigliare e di ghiaja, i quali \navvicinano la calce solfata. \nSOSTANZE MINERALIZZANTI che predominano nella \nloro Composizione: \ngas acido carbonico. Carbonato di calce e solfato di calce \nin quantità superiore alle altre sostanze fisse, consistenti \nin solfati di soda di magnesia e di allumina. Carbonati di \nmagnesia; idroclorati di magnesia e di soda. Silice e \nossido di ferro, e materia organica. Temperatura 22° a 24° \nRéaumur. \nAUTORI che le hanno analizzate: Antonio Targioni \nTozzetti. \n \nNOME, Posizione Geografica e Osservazioni \nGeognostiche: \nBAGNO di S. AGNESE di CHIANCIANO. – Nella \nstessa propagine di colline, mezzo miglio più in alto \ndell’Acqua Santa prenotata. Pullulano le fonti termali da \nun tufo ghiajoso conchigliare a contatto del calcario \nconcrezionato. \nNB. Nell’una e nell’altra località a quei sedimenti serve di \nbase una calcaria cellulosa ricca di ferro idrato e solforato. \nSOSTANZE MINERALIZZANTI che predominano nella \nloro Composizione: \ngas acido carbonico, e gas idrogeno solforato. Solfato di \ncalce in quantità, di soda, di magnesia e di allumina; \ncarbonati di calce e di magnesia; idroclorati di magnesia e \ndi soda. Silice e ossido di ferro. Materia organica. \nTemperatura 31° Réaumur. \nAUTORI che le hanno analizzate: Antonio Targioni \nTozzetti. \n \nNOME, Posizione Geografica e Osservazioni \nGeognostiche: \nACQUE di S. CASCIANO de’BAGNI. – In Val di \nPaglia, sul fianco meridionale della collina su cui risiede \nil paese di S. Casciasno alla destra del torrente Elvella, fra \nCetona, Acquapendente e Radicofani.  Da una calcaria \nconchiglifera a strati contorti e variegati con filoni di \npetroselce, nodi di manganese ferrifero, e ferro solforato. \nIl tutto è ricoperto da un esteso banco di calcaria concrez.  \nSOSTANZE MINERALIZZANTI che predominano nella \nloro Composizione: \ngas acido carbonico, e gas idrogeno solforato. Carbonati \ndi calce e di magnesia, solfati di magnesia e di \nammoniaca. Temperatura da 30° a 36° Réaumur. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nBAGNI di S. FILIPPO. – In Val d’Orcia alla base \nsettentrionale del Montamiata sulla ripa sinistra del \ntorrente Formone, fra Campiglia d’Orcia e Radicofani.  \nDa immensi banchi di calcario concrezionato adagiati \nsulla marna conchigliare cerulea, sovrapposta essa stessa \nalla calcaria stratiforme compatta, con filoni di spato e \nsolfuro di ferro. \nSOSTANZE MINERALIZZANTI che predominano nella \nloro Composizione: \ngas acido carbonico libero e combinato in gran quantità, e \ngas idrogene solforato. Solfati di calce e di magnesia. \n\nCarbonato di calce in grandissima quantità. Temperatura \nda 31° a 38° Réaumur. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nBAGNO di VIGNONE. – In Val d’Orcia sulla ripa destra \ndel fiume dirimpetto al poggio di Rocca d’Orcia.  Da \nbanchi estesissimi di travertino che cuoprono una marna \nconchigliare a contatto della calcaria fissile compenetrata \nda filoni spatici con manganese e ferro ossidato e \nsolfurato. \nSOSTANZE MINERALIZZANTI che predominano nella \nloro Composizione: \ngas acido carbonico libero e combinato. Solfato di calce e \ncarbonato di calce in gran quantità. Muriato di calce; \ncarbonato di ferro in piccola dose. Temperatura da 32° a \n35° Réaumur. \nAUTORI che le hanno analizzate: Giorgio Santi. \n \nNOME, Posizione Geografica e Osservazioni \nGeognostiche: \nACQUE di RAPOLANO. – In Val d’Ombrone senese, \nalla sinistra del fiume, nelle colline poste a settentrione e \na libeccio della terra di Rapolano.  Da immensi banchi di \ntravertino solforato, cui soggiace la marna conchigliare \ncerulea. \nSOSTANZE MINERALIZZANTI che predominano nella \nloro Composizione: \ngas idrogene solforato, e gas acido carbonico in gran \ncopia. Carbonato di calce nella maggior dose, solfato di \ncalce ec. Temperatura 36° Réaumur. \nAUTORI che le hanno analizzate: Antonio Targioni \nTozzetti. \n \nNOME, Posizione Geografica e Osservazioni \nGeognostiche: \nBAGNI di MONTALCETO. – In Val d’Ombrone senese, \nsopra il poggio di Asciano, a levante della via Regia \nLauretana.  Dal travertino, la di cui formazione ricopre \nper grande estensione la marna conchigliare sui fianchi \ndel poggio di Montalceto sino alla terra di Asciano. \nSOSTANZE MINERALIZZANTI che predominano nella \nloro Composizione: \ngas acido carbonico. Solfati e muriati di soda e di \nmagnesia, e in superiore dose carbonato di calce; materia \norganica. Temperatura 27° Réaumur. \nAUTORI che le hanno analizzate: Battini e Giorgio Santi. \n \nNOME, Posizione Geografica e Osservazioni \nGeognostiche: \nBAGNO di PETRIOLO. – In Val di Merse, alla sinistra \nripa del torrente Farma sulla via Regia Grossetana.  Da \ndepositi di calcaria concrezionata, la quale sovrappone \nalla calcaria argillosa attraversata da filoni di spato e da \nfioriture di solfo. \nSOSTANZE MINERALIZZANTI che predominano nella \nloro Composizione: \ngas acido carbonico, e gas idrogeno solforato. Solfato di \ncalce e carbonato di calce in gran dose. Temperatura da \n34° a 39° Réaumur. \nAUTORI che le hanno analizzate: Giorgio Santi.  \n \nACQUISTI nella Maremma grossetana. – Questo nome \ncreato nel secolo ultimo decorso per indicare una porzione \ndi terreno palustre acquistato o reso all'agricoltura, e \nfinora applicato unicamente a una porzione di terreno \nacquitrinoso situato sul lembo settentrionale del padule di \nCastiglione della Pescaja, sarà fra poco comune a molti \nluoghi della Maremma, mercè la provvidenza magnanima \ndell'augusto Principe, che destina una sorte migliore a \nquelle popolazioni. \nTali sono i nuovi acquisti che si preparono là dove \nlatamente e ad arbitrio spagliavano acque putrescenti, per \nliberare i novi campi dall'evento di restare sottoposti alle \nperniciose alternative del prosciugamento e dell'alluvione, \nsiccome furono sino adesso gli Acquisti incerti, che ora \nemergono, ora si sommergono fra Monte Pescali e il \npadule di Castiglione. – Vedere MONTE PESCALI.",
    "original_title": "ACQUE MINERALI",
    "byte_offset": 213210
  },
  {
    "context": "nel Cortonese",
    "title": "ADAME",
    "body": "– Vedere DAME.",
    "original_title": "ADAME",
    "byte_offset": 237565
  },
  {
    "context": "oggi ELMO in Val d'Elsa",
    "title": "ADELMO",
    "body": "Ospizio di \nCamaldolensi stato Badia sotto il titolo di S. Maria e S. \nSepolcro nella parrocchia di S. Pietro a Cerreto, detto la \nBadia, presso la ripa sinistra dell'Elsa, Comunità e \nGiurisdizione di Montajone Diocesi di Volterra, \nCompartimento di Firenze. – Ebbe nome da un Adelmo \nfondatore del monastero verso la metà del secolo XI, e \nche fu feudatario del conte Guglielmo Bulgaro signore di \nFucecchio. Nel 1061 Guido vescovo di Volterra accordò \nprivilegi ed esenzioni al monastero di Adelmo. \nNel 1073 il vescovo Ermanno suo successore lo consegnò \nal priore di Camaldoli. Fu stipulato presso questa Badia di \nAdelmo un istrumento di donazione dettato dal conte Ugo \nnipote del conte Bulgaro sopra nominato, allorchè nel \n1109 cedè ai monaci di Morrona i beni che possedeva in \nquesto castello. – Vedere ABBAZIA DI MORRONA, E \nBADIA DI S. PIETRO A CERRETO. \nIl monastero di Adelmo fu soppresso nel 1652. Oggi è \nuna possessione de’Camaldolensi della Badia di S. Giusto \npresso Volterra.",
    "original_title": "ADELMO",
    "byte_offset": 237608
  },
  {
    "context": "",
    "title": "ADIMARI (S. GAVINO)",
    "body": "pieve antica con l'annesso di S. \nMartino Adimari in Val di Sieve alta (Mugello), fra il \ntorrente Stura e la via Regia Bolognese, un miglio a \nponente dalla posta di Montecarelli, Comunità \nGiurisdizione e 3 miglia toscane a greco di Barberino di \nMugello, Diocesi e Compartimento di Firenze. – Il suo \nvasto piviere comprendeva quasi tutto il territorio della \nComunità di Barberino con le contee di Mangona e dello \nStale, ed aveva sotto di sè 20 chiese succursali, cioè: S. \nSilvestro a Barberino, attualmente pieve, S. Maria a \nVigesimo , S. Andrea a Vigesimo , S. Lorenzo a Mozzanello \nalla Collina, S. Andrea a Camoggiano, S. Ambrogio a \nGiratola, S. Miniato a Turlaccio, S. Pietro a Cirignano , S. \nBartolommeo a Mangona, S. Margherita a Mangona, S. \nMichele a Montecarelli; S. Martino Adimari; S. Jacopo a \nVillanuova, S. Bartolommeo a Galliano, S. Lorenzo alle \nCroci, S. Michele a Cintoja , S. Stefano a Rezzano, S. \nNiccolò a Migneto, S. Maria a Casaglia, e S. Lucia dello \nStale. Gia da lungo tempo sette di queste parrocchie \nfurono soppresse e alcune altre assegnate, nel 1822, al \nnuovo piviere di Barberino. Restano attualmente a quello \ndi S. Gavino le seguenti cure: 1 Galliano; 2 le Croci; 3 \nCasaglia; 4 Cintoja; 5 Monte carelli; 6 Migneto; 7 lo \nStale. \nLa chiesa di S. Gavino essendo rovinata dal terremoto del \n13 giugno 1542, che atterrò molti edifizi nel Mugello, fu \nriedificata a tre navate coi materiali della chiesa di S. \nMartino Adimari a tale effetto demolita, e annessa alla \npieve. \nVi era pievano nel secolo XIII quell'Ubaldo, cui fu diretta \nun'epistola dal pontefice Innocenzo III, e del quale parlò \npiù diffusamente Benedetto XIV in una sua Dissertazione. \nPiù celebre è l'altro pievano Benedetto Varchi, che nel \n1555 ebbe da  \nCosimo I questa ricca pieve in benefizio, la quale poi \nrinunziò nell'ottobre del 1562. – Vi è tradizione che \navendo il duca Cosimo sospeso in gran parte le pensioni \nagli impiegati, per avere esausto l'erario a cagione della \nguerra di Siena, il Varchi si portasse costà, e per alcun \ntempo (circa due anni) si trattenesse in questa solitudine \noccupato nella compilazione della Storia fiorentina e di \naltre sue opere. \nLa pieve di S. Gavino compresa nella contea di Mangona \nfu padronato dei conti Alberti, dei conti Cadolingi e degli \nUbaldini loro consorti. Probabilmente ebbe nome di \nAdimari da alcun individuo di quella che Dante appellò \noltracotata schiatta, della quale abbiamo già avvertito un \nconte Adimaro, allorchè nel 982 confermò la donazione \nfatta dal marchese Bonifazio suo padre alla Badia a \nSettimo. Ed era della stessa prosapia altro conte Adimaro \nnato nel principio del secolo Xl da Ubaldo e dalla \ncontessa Roza figlia del marchese Adalberto di legge \nRipuaria. La quale contessa il dì 26 marzo dell'anno 1037 \nrisiedeva nell'Appennino dello Stale in luogo denominato \nValbuona. (ARCH. DIPL. FIOR. Badia di Passignano .) \nNel popolo di questa parrocchia esistono le vestigia di \nCastel Migliari, e quelle della famosa rocca di Monte \nVivagni  al luogo oggi detto il Castellaccio, ultimo asilo \ndel fiero ghibellino Tano da Montecarelli de’conti Alberti, \nvinto e decapitato dai Fiorentiní nel 1360. – Vedere  \nMONTECARELLI IN VAL DI SIEVE. \nLa parrocchia di S. Gavino ha 401 abitanti.",
    "original_title": "ADIMARI (S. GAVINO)",
    "byte_offset": 238656
  },
  {
    "context": "(S. M artino) in Val di Sieve alta",
    "title": "ADIMARI",
    "body": "parrocchia e \nchiesa distrutta nel secolo XVI, nel comunello di Monte \nCarelli, pieve di S. Gavino Adimari, alla quale fu \naggregato il popolo di S. Martino. \nFu come la precedente di padronato dei conti di \nFucecchio, di quelli di Mangona e degli Ubaldini. – La \nsua più antica memoria riferisce a una condanna \nsentenziata nel 1038 da un Tribunale imperiale contro un \nBernardo del fu Sigizio messo a bando con la confisca dei \nsuoi beni, fra i quali si contava il padronato di questa \nchiesa, che fu assegnata in tale occasione al monastero di \nS. Miniato al Monte. (LAMI Mon. Eccl. Flor.) \nNel mese d'agosto del 1073 trovavasi in S. Martino \nAdimari il conte Uguccione figlio del conte Guglielmo \nBulgaro in occasione di un acquisto che fece di terre e case poste nel piviere di S. Gavino. Lo stesso conte 18 \nanni dopo (2 settembre 1091) risiedeva in Valbuona  dello \nStale, mentre nel 4 marzo susseguente lo si trova nel \ncastello di Marcojano, quando comprò da una figlia di \nBernardo Adimari da Campi la sua porzione di padronato \ndella chiesa di S. Martino Adimari con le terre annesse. \n(ARCH. DIPL. FIOR Badia a Settimo).",
    "original_title": "ADIMARI",
    "byte_offset": 238656
  },
  {
    "context": "in Val di Sieve bassa. ",
    "title": "ADIMARI (Montautolo degli)",
    "body": "Catellare nel popolo di S. Jacopo a Montautolo anesso \nalla pieve di S. Martino a Scopeto, nella Comunità, \nGiurisdizione e miglia toscane 2 e 1/2 a ostro di Vicchio \nDiocesi e Compartimento di Firenze. – La rocca di \nMontautolo con le sue dipendenze fu assegnata, in parte al \nmonastero di S. Miniato al Monte da Arrigo II, nel 1013, \nmentre il restante di questo distretto fu dato da Lotario III \nnel 1133 al vescovo di Firenze, che lo cedè in enfìteusi \nalla nobile famiglia degli Adimari. Alcuni di questa casa, \nnel principio del secolo XIV meditando con i fuorusciti di \nsovvertire lo stato di Firenze furono condannati nel 1320, \nspecialmente perchè ricusarono di consegnare alla \nRepubblica fiorentina il loro castello di Montautolo. \n(Riformag. Di Firenze). \nCol patrimonio della chiesa parrocchiale di Montautolo fu \nfondato dagli Adimari nella metropolitana un canonicato \ndi famiglia, lasciando il popolo di S. Jacopo \nraccomandato al pievano di S. Martino a Scopeto. \nRisiede nelle vicinanze di Montautolo la villa e fattoria di \nBricciana dell'estinta casata degli Asini, consorte degli \nUberti e degli Adimari.",
    "original_title": "ADIMARI (Montautolo degli)",
    "byte_offset": 243187
  },
  {
    "context": "",
    "title": "ADORNO (POGGIO)",
    "body": "– Vedere POGGIO ADORNO.",
    "original_title": "ADORNO (POGGIO)",
    "byte_offset": 244375
  },
  {
    "context": "nella Valle del Lamone in Romagna, ",
    "title": "ADRIANO (S.)",
    "body": "parrocchia e borgo sul bivio della via Regia lungo il \nLamone e di quella provinciale che per il vicino monte di \nBudrialto guida a Modigliana, nel piviere di Popolano, \nComunità Giurisdizione e 3 miglia toscane a greco di \nMarradi, Diocesi di Faenza, Compartimento di Firenze. \nHa una popolazione di 329 abitanti.",
    "original_title": "ADRIANO (S.)",
    "byte_offset": 244423
  },
  {
    "context": "",
    "title": "AFFRICO",
    "body": "nome comune a molti rivi probabilmente \nderivatole dal loro andamento verso la direzione del vento \nAffrico. Tali sono i piccoli torrenti qui sotto notati.",
    "original_title": "AFFRICO",
    "byte_offset": 244793
  },
  {
    "context": "",
    "title": "AFFRICO nell'Appennino di San Godenzo",
    "body": "Vico presso \nall'alpe di Falterona e sul rio omonimo, nella Comunità e \npopolo di San Godenzo. Si trova rammentato in una bolla \ndel vescovo di Fiesole Jacopo Bavaro, all'anno 1028 \nrelativa alla fondazione della Badia di S. Gaudenzio dei \nBenedettini, e alla quale assegnò, fra le altre sostanze \nterre e vigneti in loco Affrico. (UGHELLI Italia Sacra) \nÈ una delle nove ville comprese nella Comunità di San \nGodenzo dopo il Regolamento del Gran Duca Leopoldo I, \nemanato il 23 maggio 1774. La villa d'Affrico all'anno \n1551 aveva 31 famiglie composte di 172 abitanti. \n ",
    "original_title": "AFFRICO nell'Appennino di San Godenzo",
    "byte_offset": 244963
  },
  {
    "context": "nel Valdarno superiore.",
    "title": "AFFRICO di Castel franco",
    "body": "",
    "original_title": "AFFRICO di Castel franco",
    "byte_offset": 245582
  },
  {
    "context": "in Val di Marina.",
    "title": "AFFRICO di Combiate",
    "body": "",
    "original_title": "AFFRICO di Combiate",
    "byte_offset": 245636
  },
  {
    "context": "nel Pistojese.",
    "title": "AFFRICO del Montale",
    "body": "",
    "original_title": "AFFRICO del Montale",
    "byte_offset": 245679
  },
  {
    "context": "",
    "title": "AFFRICO nel subborgo orientale di Firenze",
    "body": "che fornì al \nBoccaccio argomento al suo poema del Ninfale, ma più \nnoto ancora nella storia fiorentina per due avvenimenti \ntragici accaduti al ponte di Affrico, uno nel 1302, l'altro \nnel 1308; quando per cagione di parti quivi furono \ntrucidati due fa mosi cittadini, Vieri de’Cerchi e Corso \nDonati (G. VILLANI St. Fior.)",
    "original_title": "AFFRICO nel subborgo orientale di Firenze",
    "byte_offset": 245719
  },
  {
    "context": "",
    "title": "AFFRICO di Val di Tredozio in Romagna",
    "body": "",
    "original_title": "AFFRICO di Val di Tredozio in Romagna",
    "byte_offset": 246097
  },
  {
    "context": "(Ad Fines, ad Terrae fines).",
    "title": "A FINE",
    "body": "Varie località della \nToscana ebbero nei tempi andati un simil nome per \ndesignare l'estremo confine del territorio di un Municipio, \nColonia, Diocesi o Provincia. Alcuni dei quali servirono a \nindicare le mansioni lungo qualche via consolare o \nmunicipale. Tale fu la mansione Ad Fines sulla via Emilia \nin Val di Fine; Ad Fines sulla Via Cassia nel Valdarno \nsuperiore; Ad Fines sulla via tra Firenze e Pisa nel \nValdarno inferiore. Portarono pure il titolo di S. Maria a \nFine e di S. Giovanni a Fine, due pievi al confine della \nDiocesi pisana presso S. Luce e Vada. – Vedere VIA \nEMILIA, VIA CASSIA, VAL DI FINE, TERRAFINO, \nLIMITE, PIETRAFITTA, ec.",
    "original_title": "A FINE",
    "byte_offset": 246141
  },
  {
    "context": "nella Valle Tiberina, ",
    "title": "AFRA (S. MARTINO IN VAL D')",
    "body": "detto anche S. Martino in montagna, parrocchia con \nbattistero succursale della cattedrale di San Sepolcro, \nnella cui Comunità Giurisdizione e Diocesi è situata, \nCompartimento d'Arezzo. \nRisiede nel poggio di monte Casale sul torrente Afra, \nmiglia toscane 2 e 1/2 sopra la città di San Sepolcro nella \ndirezione di grecale poco lungi dalla Dogana di Monte \nCasale. \nPorta il distintivo di Val d'Afra anche la chiesa \nparrocchiale di S. Giovanni Batista al Trebbio, come \nquella che giace presso il torrente medesimo nel piano \nmeridionale di San Sepolcro, da cui è appena un miglio \ntoscano distante. \nIn questo luogo, forse al così detto Collevecchio , nacque \nda poveri villici il celebre pittore Raffaellino dal Colle, \nallievo dell'Urbinate, e la di cui patria conserva preziosi \nmonumenti del suo delicato pennello. – Vedere  \nTREBBIO IN VAL TIBERINA. – La parrocchia di S. \nMartino in Val d'Afra ha 169 abitanti. \nLa cura di S. Giovanni Batista ne conta 289.",
    "original_title": "AFRA (S. MARTINO IN VAL D')",
    "byte_offset": 246840
  },
  {
    "context": "nel Val d'Arno superiore.",
    "title": "AGATA (S.) A ARFOLI o ARSOLI",
    "body": "Castellare e chiesa parrocchiale sulla pendice meridionale dell'Appennino di Vallombrosa, nel piviere di \nCascia, Comunità e Giurisdizione di Reggello da cui è \nquasi 2 miglia toscane a maestro, Diocesi di Fiesole, \nCompartimento di Firenze. Fu castello dov'ebbero podere \ni conti Guidi e gli Ardimanni di Figline, gli ultimi de'quali \nconservarono costantemente una parte del giuspadronato \ndella chiesa di S. Agata, che fu già Canonica con piccola \ncollegiata, nella quale conservasi un loro sepoltuario. \nIn un documento dell'anno 1257, di gennajo spettante al \nmonastero di Vallombrosa (ARCH. DIPL. FIOR.) Si \ntratta del priore di S. Agata che insieme con i sindaci di \nquesto Comune, trovandosi in Firenze, assolvono alcuni \nuomini di Pietrafitta e di Marti, (luoghi posti nello stesso \npopolo) da un dazio annuale che solevano pagare al detto \nComune, al priore o al conte Marcovaldo del fu conte \nGuido. Di più vendono nell'atto medesimo al monastero \ndi Vallombrosa, la casa e il poggio a Marti per il prezzo di \nlire 47. \nLa prioria di S. Agata a Arfoli conta 718 abitanti.",
    "original_title": "AGATA (S.) A ARFOLI o ARSOLI",
    "byte_offset": 247873
  },
  {
    "context": "NEL Val D’Arno superiore.",
    "title": "AGATA (S.) A CAMPOGIALLI",
    "body": "– Vedere CAMPOGIALLI.",
    "original_title": "AGATA (S.) A CAMPOGIALLI",
    "byte_offset": 249031
  },
  {
    "context": "",
    "title": "AGATA (S.) A CANTALENA di Cortona",
    "body": "– Vedere \nCANTALENA.",
    "original_title": "AGATA (S.) A CANTALENA di Cortona",
    "byte_offset": 249114
  },
  {
    "context": "",
    "title": "AGATA (S.) AL CERFONE, o a TERRINE",
    "body": "Vedere  \nTERRINE.",
    "original_title": "AGATA (S.) AL CERFONE, o a TERRINE",
    "byte_offset": 249177
  },
  {
    "context": "in Val di Sieve",
    "title": "AGATA (S.) AL CORNOCCHIO",
    "body": "Borgo \ne pieve antica nel Mugello sull'abbandonata via militare \n(forse la Cassia) presso il torrente Cornocchio, di cui \nprese il distintivo, nella Comunità Giurisdizione e due \nmiglia toscane a maestro di Scarperia, Diocesi e \nCompartimento di Firenze che è 20 miglia toscane al suo \nmezzodì. – È una delle più vetuste e grandiose chiese del \nMugello costruita a tre navate, tutta di pietre quadrate \ntolte dal vicino poggio serpertinoso di monte Calvi, di \narchitettura dei bassi tempi, e perciò attribuita dal volgo, \ninsieme con tant'altre, alla pietà della contessa Matilde. \nHa una tettoja di travi solamente addentellata nei \ncavalletti. \nTrovandosi memoria di questa pieve all'anno 984 di \ndicembre, lo storiografo del Mugello, Giuseppe Brocchi, \nne dedusse che quest'edifizio doveva risalire a un'epoca \nmolto anteriore a quella della prenominata contessa, con \ntutto che lo stile architettonico, e un'iscrizione, del \nMCLXXV ivi esistente, la faccia credere del secolo XII \navanzato. I marmi insieme con l'iscrizione indicata, \nintarsiati attorno al suo battistero, furono tolti dall'antico \nambone a tal effetto disfatto nel 1608, siccome lo \ndimostra la sottostante lapida ed i ricordi lasciati dal \npievano Tolomeo Nozzolini, nei quali trovasi notato: che \nil pulpito fu disfatto perchè minacciava rovina in \nconseguenza del terremoto seguito nel 13 giugno 1542. \nSono da osservarsi due putti di marmo che reggono le pile \ndell'acqua santa, dirimpetto alle porte di fianco, i quali se \nnon facevano parte dell'ambone, sono almeno di pari \nantichità. \nLa pieve di S. Agata era matrice di 9 parrocchie, \nattualmente ridotte a 4, le quali abbracciano un territorio \ndi circa 14 miglia di periferia. 1. S. Pietro a Monte \nAccianico  annesso alla pieve; 2. S. Jacopo a Scianello o \nAscianello , idem; 3. S. Gavino al Cornocchio; 4. S. \nLorenzo a Monte Poli ; 5. S. Maria a Marcojano;  6. S. \nBenedetto a Mezzalla cappellanìa annessa a Marcojano; 7. \nS. Maria a ponte a Olrno unita alla suddetta; 8. S. \nMichele a Lumena; 9. e S. Martino de'Giunizzinghi; da \nlunga mano distrutta. \nIl borgo di S. Agata ha fornito alla Storia un avvenimento \nsingolare di amore paterno e di carità filiale che presso i \nRomani avrebbe eternato due individui, i quali ne furono \nscopo e vittima. Dobbiamo a Matteo Villani la \nrimembranza che ne ha lasciato ai posteri. \"Quando un \ngarzoncello di questo luogo (Jacopo di Piero) \nsprovvedutamente uccise un suo compagno nel febbrajo \ndel 1360, e ciò fatto manifesto al di lui padre, questo lo \nfece tosto partire per ridursi in luogo salvo. Incolpato e \npreso il padre del garzone, e mandato dalla Scarperia a \nFirenze, fu dal podestà condannato nel capo. Il figliuolo \nvedendo il padre innocente andare a morire per il difetto \nsuo, mosso da smisurato amore si presentò alla Signoria \ndicendo: io sono veramente colui che commessi’il \npeccato; io sono colui che ne debbe portare la pena, e non \nper me questo mio padre innocente. Verificato il fatto, fu \nliberato il padre, e il dì 6 marzo decapitato il figlio ad onta \ndi tanto atto di pietà.\" \nLa parrocchia di S. Agata ha 827 abitanti.",
    "original_title": "AGATA (S.) AL CORNOCCHIO",
    "byte_offset": 249236
  },
  {
    "context": "nell’Appennino di Romagna",
    "title": "AGATA (S.) a MONTALTO",
    "body": "– Vedere MONTALTO di PREMILCUORE.",
    "original_title": "AGATA (S.) a MONTALTO",
    "byte_offset": 252432
  },
  {
    "context": "in Val di Sieve.",
    "title": "AGATA (S.) A MUCCIANO",
    "body": "Parrocchia \ncon l'annesso di S. Jacopo fra le Scope o di Pianezzole, \nnel piviere di S. Giovanni maggiore, Comunità \nGiurisdizione e 3 miglia toscane a greco del Borgo S. \nLorenzo, Diocesi e Compartimento di Firenze. – Risiede \nalle falde dell'Appennino di Ronta sul torrente Elsa, \npresso il castellare di Mucciano, e la magnifica villa dei \nmarchesi Niccolini, detta della Casa , dalla nobile famiglia \ndel celebre monsignore Giovanni della Casa, cui \napparteneva. – Vedere MUCCIANO. – Ha 258 abitanti.",
    "original_title": "AGATA (S.) A MUCCIANO",
    "byte_offset": 252525
  },
  {
    "context": "di Monte Pisano.",
    "title": "AGATA (POGGIO S.)",
    "body": "È una \ndiramazione del Monte Pisano che acquapende nel lago di \nBientina nella direzione di Buti, sulla di cui sommità \neravi un'antica rocca, della quale sussistono ancora poche \nrovine. Forse a questo castellare riferire volle l'annalista \npisano Tronci, dicendo, che nel 1163 i Pisani con i loro \nconfederati, tornati ai danni dei Lucchesi, presero loro il \ncastello di S. Agata, lo saccheggiarono e disfecero fino ai \nfondamenti. – Più prossima a Lucca, e nel suo piano era \naltro luogo detto S. Agata , nel popolo di Tempagnano, di \ncui fa menzione una carta dell'archivio vescovile \nLucchese all'anno 873. (Mem. Lucch. T. V.)",
    "original_title": "AGATA (POGGIO S.)",
    "byte_offset": 253082
  },
  {
    "context": "",
    "title": "AGATA (S.) A SACCIONE",
    "body": "Casale e parrocchia nel \npiviere di Bagnoro, Comunità Giurisdizione Diocesi e \nCompartimento di Arezzo, da cui è 3 miglia toscane a \nostro. Risiede alla base settentrionale del monte di \nLignano, fra vaghe colline coltivate a vigne, oliveti e \nsparse di ville. – Ha una popolazione di 89 abitanti.",
    "original_title": "AGATA (S.) A SACCIONE",
    "byte_offset": 253767
  },
  {
    "context": "di Cortona.",
    "title": "AGATA (S.) ALLA VILLA DELLA FRATTA",
    "body": "– Vedere FRATTA, Villa di Cortona.",
    "original_title": "AGATA (S.) ALLA VILLA DELLA FRATTA",
    "byte_offset": 254096
  },
  {
    "context": "(quasi Ager Actii). ",
    "title": "AGAZZI e VIGNALE DI AGAZZI",
    "body": "Due borgate nel piano occidentale e miglia toscane 2 e 1/2 \na libeccio di Arezzo, nella di cui Comunità e \nGiurisdizione sono comprese, sulla destra del fiume \nChiana, alla base settentrionale della collina di S. Fiora \ncon chiesa parrocchiale (S. Cristofano, già S. Maria) \nfiliale della pieve di Arezzo. Questo luogo, che sembra \nrammentare li antichi suoi signori della nobile prosapia \nAretina degli Azzi, fu donato con la chiesa di Capo di \nMonte nell'anno 1027, dai conjugi Ugo detto Signorello \ned Ermengarda alla cattedrale Aretina, la quale sino \nd'allora ivi possedeva degli allodiali. Imperrochè, nel \n1026, il Vescovo d'Arezzo Tedaldo de'marchesi Azzi \nprogenitori della gran contessa Matilde, assegnò varie \nsostanze poste in Agazzi in benefizio a Mainardo insigne \narchitetto di quella età; e ciò in rimunerazione della \nCattedrale ed annesso Episcopio che disegnò ed eresse \nnella collina del Domo Vecchio. (Vedere DOMO \nVECCHIO). Alla cura di Agazzi fu riunita nel 1729 \nquella di S. Angelo a Capo di Monte, luogo reso celebre \nnella storia idraulica da un insigne scrittore, alla foce della \nchiusa de'monaci, donde la pigra Chiana si precipita nel \nsottoposto piano di Arezzo. – Vedere CHIANA (VAL \nDI), e CHIUSURE DI VAL DI CHIANA.",
    "original_title": "AGAZZI e VIGNALE DI AGAZZI",
    "byte_offset": 254186
  },
  {
    "context": "",
    "title": "AGELLO",
    "body": "Molti luoghi che poi ebbero il nome di casale e \ndi villa, conservano tuttora in Toscana la loro antica \ndenominazione di Agello, quasi piccoli agri, o fondi \ncolonici, sebbene volgarmente appellati Gelli. Tali erano i \nseguenti.",
    "original_title": "AGELLO",
    "byte_offset": 255499
  },
  {
    "context": "",
    "title": "AGELLO dei BAGNI di PISA",
    "body": "– Vedere GELLO (S. \nGIOVANNI a)",
    "original_title": "AGELLO dei BAGNI di PISA",
    "byte_offset": 255742
  },
  {
    "context": "",
    "title": "AGELLO di Camajore",
    "body": "– Vedere GELLO di \nCAMAJORE.",
    "original_title": "AGELLO di Camajore",
    "byte_offset": 255807
  },
  {
    "context": "",
    "title": "AGELLO del Casentino",
    "body": "– Vedere GELLO dell’ABATE.",
    "original_title": "AGELLO del Casentino",
    "byte_offset": 255863
  },
  {
    "context": "",
    "title": "AGELLO della Chiassa nell’Aretino",
    "body": "– Vedere GELLO \n(S. BARTOLOMMEO a).",
    "original_title": "AGELLO della Chiassa nell’Aretino",
    "byte_offset": 255921
  },
  {
    "context": "",
    "title": "AGELLO Chiusino",
    "body": "Casale perduto in Val d'Orcia, e di \ncui si trovano frequenti rimembranza nelle pergamene \namiatine, una delle quali dell'anno 736, rammenta il \ngiusdicente di questo luogo (Sculdais) e il suo \nrappresentante comu nitativo ossia il Centenario \n(BRUNETTI, Codice DIplomatico T. I.) Altro istrumento \ndella stessa provenienza, scritto nell'aprile 750 parla di un \nvigneto situato in Casale Agelli ad Orcia. \nQuale potesse essere la posizione geografica dell'Agello di \nChiusi lo da a divedere il deposto di alcuni testimoni per \ncausa di confini territoriali controversi nel principio del \nsecolo XIII fra il Comune di Montepulciano e la \nRepubblica Senese, nella quale circostanza uno degli \nesaminati depose di aver veduto i Montepulcianesi fare \noste sotto il comando dei Senesi in luogo detto ad \nAGELLUM qui est inter Montem Presim et Radicofanum. \nCorregendo il Montem Presim in Montem Prisim, noi per \navventura troveremmo quell'Abbadia de'Vallombrosani di \nMonte Pisis, di cui si fa menzione nelle bolle pontificie \ndei secoli XII e XIII a favore della Congregazione di \nVallombrosa, e che corrisponderebbe al monastero di \nSpineta. – Vedere BADIA a SPINETA.",
    "original_title": "AGELLO Chiusino",
    "byte_offset": 256001
  },
  {
    "context": "",
    "title": "AGELLO delle colline Pisane",
    "body": "– Vedere GELLO di \nPONSACCO, GELLO di LAVAJANO, GELLO di \nPALAJA e GELLO MATTACINO.",
    "original_title": "AGELLO delle colline Pisane",
    "byte_offset": 257191
  },
  {
    "context": "",
    "title": "AGELLO Fiorentino",
    "body": "Esisteva nel Pian di Ripoli nel \npopolo di S. Maria a Quarto, come può arguirsi da una \ncarta dell'anno 790 relativa alla fondazione del monastero \ndi S. Bartolommeo a Ripoli, (UGHELLI It. Sacr. In \nEpisc. Florent.).",
    "original_title": "AGELLO  Fiorentino",
    "byte_offset": 257311
  },
  {
    "context": "",
    "title": "AGELLO DEL PIANO DI PISTOJA",
    "body": "– Vedere GELLO \n(S. MARIA A).",
    "original_title": "AGELLO DEL PIANO DI PISTOJA",
    "byte_offset": 257554
  },
  {
    "context": "",
    "title": "AGELLO di Romagna",
    "body": "Esisteva in Valle Accreta ed era \nfeudo dei Conti Guidi, che nel 1216 rinunziarono a Pietro \nTraversari conte Ravennate, e a Paolo suo figliolo nato da \nuna figlia del conte Guido Guerra. (AMMIR St. geneal. \nde’conti Guidi)",
    "original_title": "AGELLO di Romagna",
    "byte_offset": 257620
  },
  {
    "context": "",
    "title": "AGELLO di Sovana",
    "body": "Castellare che fu signoria de’conti \nAldobrandeschi, dove nel 991 emanò un placito il conte \nUberto figlio del potente conte Ildebrando di Sovana \n(ARCH. DIPL. FIOR. Badia del Montamiata). In questo \ncastello si erano refugiati i fuorusciti Senesi nel 1270, \nquando fu preso e disfatto dai fondamenti per ordine della \nRepubblica di Siena (MALEVOLTI Stor. Senese.)",
    "original_title": "AGELLO di Sovana",
    "byte_offset": 257870
  },
  {
    "context": "nella Comunità di Montecatini del Volterrano.",
    "title": "AGELLO in Val di Cecina",
    "body": "– Forse riferis ce a questa località la casa \ncolonica di Agello che S. Walfredo assegnò alla Badia di \nMonteverdi nell'istrumento di sua fondazione, l'anno 754. \n– Vedere GELLO (S. LORENZO A).",
    "original_title": "AGELLO in Val di Cecina",
    "byte_offset": 258261
  },
  {
    "context": "",
    "title": "AGELLO in Val di Chiana",
    "body": "Da questo luogo in tempi assai remoti prese il nomignolo la pieve di S. Pietro in \nAgello, altrimenti detta in Monticello , da gran tempo \ndiruta e traslocato il suo fonte al vicino borghetto di S. \nQuirico a Rigutino lungo la via Regia perugina. Di essa \ntrovasi fatta menzione in un istrumento di donazione del \n1040 (di luglio), per mezzo del quale il conte Ranieri del \nfu conte Walfredo donò alla cattedrale di Arezzo vari \npoderi, fra i quali alcuni campi, selve e pescaja presso il \nfiume Chiana, posto il tutto a Pulicciano nel piviere di S. \nPietro sito Agello. (CAMICI de’Marchesi di Toscana.)",
    "original_title": "AGELLO in Val di Chiana",
    "byte_offset": 258538
  },
  {
    "context": "al Borgo a Muriano.",
    "title": "AGELLO in Val di Serchio",
    "body": "– Vedere GELLO del BORGO di LUCCA.",
    "original_title": "AGELLO in Val di Serchio",
    "byte_offset": 259184
  },
  {
    "context": "",
    "title": "AGELLO in Val Tiberina",
    "body": "– Vedere GELLO \nd’ANGHIARI.",
    "original_title": "AGELLO in Val Tiberina",
    "byte_offset": 259273
  },
  {
    "context": "Castrum Agilulphi in Lunigiana.",
    "title": "AGINOLFO (CASTELLO DI)",
    "body": "Rocca diruta nel poggio di Montignoso. – \nVedere MONTIGNOSO LUCCHESE.",
    "original_title": "AGINOLFO (CASTELLO DI)",
    "byte_offset": 259334
  },
  {
    "context": "nella Valle dell'Ombrone pistojese (Alliana). ",
    "title": "AGLIANA",
    "body": "Contrada composta di più borgate fra Pistoja e Prato nella \nComunità e Giurisdizione del Montale, Diocesi di Pistoja, \nCompartimento di Firenze. La sua pianura è irrigata dal \ntorrente, Agna, detto anticamente Alina che diede il nome \nal paese. Consiste in tre popoli, la cura di S. Pietro, e \nquella di S. Michele suffraganee della pieve di S. Niccolò \na Agliana. Vi ebbero signoria i conti Guidi, che fino \ndall'anno 940 donarono alla cattedrale di Pistoja alcune \nrendite poste in questa località; mentre altre sostanze \npassarono in seguito in potere della nobile famiglia \nde'Pazzi. \nÈ nota questa contrada per il monastero di S. Salvatore in \nAlína, detto della Regina, per essere stato benefizio di \nalcune regine d'Italia, sino da quando (anno 848) la regina \nErmengarda sposa di Lotario I liberò i servi di quello da \nalcune angarie (Vedere AGNA S. SALVATORE IN). \nIl paese d'Agliana è più noto però nella storia militare per \nil baluardo e torrione fatto costruire nel 1325 sul ponte di \nAgliana da Castruccio Castracani mentre stava all'assedio \ndi Pistoja. Agliana fu saccheggiata dai Tedeschi scesi in \nItalia con Giovanni re di Boemia nel 1331. (AMMIR. \nStor. F.) \nLa pieve di S. Niccolò a Agliana conta 1008 abitanti. \nLa parrocchia di S. Pietro a Agliana n'ha 1679. \nLa parrocchia di S. Michele comprende 722 abitanti. –  \nVedere MONTALE.",
    "original_title": "AGLIANA",
    "byte_offset": 259468
  },
  {
    "context": "",
    "title": "AGLIANO",
    "body": "villa del Ducato di Lucca presso alle sorgenti \ndel Serchio di Minucciano sulla parete orientale del monte \nPisanino, centro dell'Alpe Apuana, nel punto dove si \nsepara la Garfagnana dalla Lunigiana, e la Valle del \nSerchio da quella di Magra, nel piviere dì S. Lorenzo a \nMinucciano, Comunità Giurisdizione e due miglia toscane \nda Minucciano, Diocesi di Sarzana, Ducato di Lucca. – \nHa una popolazione di 132 abitanti. \n\n ",
    "original_title": "AGLIANO",
    "byte_offset": 260897
  },
  {
    "context": "in Val d'Evola,",
    "title": "AGLIATI (AGLIATA)",
    "body": "castello con \nparrocchia (S. Martino) filiale della pieve di Palaja, \nCompartimento Giurisdizione e Diocesi di Sanminiato, da \ncui è circa 6 miglia toscane a libeccio, Comp artimento di \nFirenze. Se il nome suo non derivò dal rio che scorre per \nquella piaggia, lo diede almeno alla nobile famiglia pisana \nAgliata , che ivi probabilmente ebbe stanza e possessioni. \nFu uno de’castelli dell'antico distretto di Sanminiato, \nspesse volte rammentato nella breve cronaca di questa \ncittà scritta da Giovanni Lelmi nella prima metà del \nsecolo XIV. Caduto in potere dei Pisani, questi dovettero \nrenderlo al Compartimento di Sanminiato alla pace \nconclusa nel 1317 con la mediazione della Lega guelfa \nToscana, alla testa della quale figurava la Repubblica \nfiorentina. – Non si trovano memorie relative a questo \ncastello prima del secolo XIII, se non si volesse attribuire \na esso il nome di qualche paese o borghetto già esistente \nin quel piviere sotto altro vocabolo, tra i quali sarebbe il \nS. Martino di Pinocchio nella Cecinella (Catal. delle \nChiese della Diocesi di Lucca del 1260.) – Agliati conta \n314 abitanti.",
    "original_title": "AGLIATI (AGLIATA)",
    "byte_offset": 261336
  },
  {
    "context": "in Val d'Era.",
    "title": "AGLIANO, ALLIANO ora JANO",
    "body": "Alle \nsorgenti del torrente Roglio nella Comunità Giurisdizione \ne 13 miglia toscane a ostro di Sanminiato, Diocesi di \nVolterra, Compartimento di Firenze. – Esiste presso al \ngiogo dei poggi che separano la Valle dell'Era da quella \ndell'Elsa un miglio e mezzo a ponente di S. Vivaldo sul \nconfine della Diocesi di Volterra, e dell'antico distretto di \nSanminiato, nella selva di Camporena, cui fu annesso il \nsuo popolo de'SS. Jacopo e Filippo e quello del Castellare \ndella Pietra, nel piviere di Castelfalsi. \nA questo luogo vuolsi probabilmente riferire quella chiesa \ndi S. Andrea in Alliano giuspadronato de’conti \nAldobrandeschi di Sovana, che nel 1004 la Contessa Gisla \nvedova del conte Rodolfo, e il conte Ildebrando suo figlio \nrinunziarono al vescovo di Volterra in occasione di una \npermuta di predj. (Vedere ABAZIA DI SPUGNA.) – Il \npopolo di Alliano insieme con quello di Camporena si \nassoggettò nel 1231 al Comune di Sanminiato, cui cedé \nalcuni terreni con l'onere di mantenere le pubbliche strade \nsenza spesa di quei popolani. – Il poggio di Alliano e la \nselva di Camporena sono notati a confine fra il territorio \nfiorentino e quello di San Miniato nella demarcazione \nstabilita nel 1297. (LAMI Odepor. E Monastero \nEcclesiastico Fiorentino) – Vedere CAMPORENA, \nJANO e PIETRA. La cura d'Jano e Camporena ha 228 \nabitanti.",
    "original_title": "AGLIANO, ALLIANO ora JANO",
    "byte_offset": 262506
  },
  {
    "context": "(Allianum)",
    "title": "AGLIANO in Val d'Elsa",
    "body": "casale che ebbe \nchiesa parrocchiale (S. Donato) presso il torrente Agliena \nnel piviere Comunità e Giurisdizione di Castel fiorentino, \nDiocesi e Compartimento di Firenze. Probabilmente, a \nquesta località riferisce l'Alene nominato nella dotazione \ndella Badia di Poggibonsi dell'anno 998. (PUCCINELLI \nCron. della Bad. Fior.) \nLa chiesa di S. Donato fu già da gran tempo annessa \ninsieme col suo patrimonio al capitolo della collegiata di Castel fiorentino, quindi smembrata per decreto \narcivescovile del 27 marzo 1787, e data alla pieve di S. \nIppolito di detta Terra.",
    "original_title": "AGLIANO in Val d'Elsa",
    "byte_offset": 263910
  },
  {
    "context": "in Val Tiberina,",
    "title": "AGLIANO",
    "body": "corticella presso Montedoglio \nsulla riva destra del Tevere, nel popolo della pieve di \nMicciano, da cui dipende l'annesso podere nella Comunità \nGiurisdizione e 3 miglia toscane a settentrione di \nAnghiari, Diocesi e Compartimento d'Arezzo. \nEra dei conti di Montedoglio sino dal 1008, alla \nqual'epoca Alberico conte di Galbino vendé la corticella \ndi Agliano al di lui fratello Bernardo, avo di quel \nBernardo di Sídonia che nel 1104 la rinunziò con altre \nsostanze ai monaci di Camaldoli per servire di dote alla \nBadia di S. Bartolommeo da erigersi in Anghiari (ANN. \nCAMALD.)",
    "original_title": "AGLIANO",
    "byte_offset": 260897
  },
  {
    "context": "(ad Leones),",
    "title": "AGLIONI",
    "body": "castellare in Val di Sieve nella \nComunità Giurisdizione di Vicchio, Diocesi e \nCompartimento di Firenze. – Fu castelluccio con chiesa \nparrocchiale (S. Michele) da gran tempo diruta, e annessa \na S. Martino a Vespignano. – Nel 1282 era rettore della \nparrocchia di Aglioni un Dino, nome frequente fra gli \nantichi Mugellani, divenuto cognome di una cospicua \nfamiglia fiorentina derivata probabilmente da questa \nvalle, dove tuttora possiede la vasta tenuta dell'Erbaja . \nForse da questo luogo de’Leoni trasse origine l'estinta \nfamiglia Aglioni, alla quale apparteneva la Villa detta in \noggi de'Leoni e attualmente posseduta da un ramo della \nnobile prosapia fiorentina de'Ricci. La qual villa risiede \nsulla via Regia bolognese nel popolo di S. Lorenzo alle \nCroci, al di là delle Maschere.",
    "original_title": "AGLIONI",
    "byte_offset": 265150
  },
  {
    "context": "nel Casentino,",
    "title": "AGNA (S. BARTOLOMMEO DI)",
    "body": "casale \ncon parrocchia nelle Comunità Giurisdizione e 3 miglia \ntoscane a settentrione di Poppi, Diocesi e Compartimento \nd'Arezzo. – Risiede sulle colline, che si diramano dal \nmonte di Camaldoli fra il fiume Arno e il torrente Sova. È \nrammentata nelle carte di Camaldoli, ai cui eremiti fu \ndonata nel 1037 una porzione di questo territorio da \nEmmone vescovo di Arezzo, e confermata loro da Arrigo \nIII, nel 1047. – Gli Annalisti Camaldolensi e il Lami \npensarono essere il luogo suddetto lo stesso che quello di \nS. Miniato in Alina, di cui si fa menzione in due \nistrumenti di donazioni fatte allo stesso Eremo dai \nvescovi aretini Tedaldo e conte Costantino sotto gli anni \n1027, e 1064. – L'imperatore Carlo IV con diploma dato \nin Pisa nel 17 marzo 1355 a Giovanni priore generale di \nCamaldoli, conferma a quest'Eremo le antiche \ngiurisdizioni, fra le quali la chiesa di Agna con il suo \npopolo e distretto. (ANN. CAMALD.) \nLa parrocchia di S. Bartolommeo d'Agna comprende 226 \nabitanti.",
    "original_title": "AGNA (S. BARTOLOMMEO DI)",
    "byte_offset": 265980
  },
  {
    "context": "nel Pistojese.",
    "title": "AGNA (S. SALVATORE IN)",
    "body": "Antico \nmonastero che prese il nome dal torrente Agna, presso cui \nrisiede, nel piano orientale di Pistoja, Comunità \nGiurisdizione e circa un miglio toscano a ostro del \nMontale, Diocesi di Pistoja, Compartimento di Firenze. \nFu denominato altre volte in Alina, da cui probabilmente \nderivarono i nomi dei villaggi di Agliana posti lì \nd'appresso. – Era monastero sino dal secolo IX sotto \nl'immediata dipendenza delle regine d'Italia, per cui si \ndiceva S. Salvatore della Regina, una delle quali, \nErmengarda moglie di Lotario I con suo beneplacito \ndell'anno 848 accordò un privilegio d'immunità ai servi di \nquesto monastero. Ma col progredire dei tempi esso \ncambiò di patrocinio, essendo che il re Ugo nel 927 lo \nassegnò in benefizio al suo compare C. Tegrimo stipite \ndei conti Guidi, antichi signori della contrada. Quindi \nOttone III nel 984 lo donò insieme con i suoi possessi alla \nmensa vescovile di Fiesole, cui fu confermato, nel 1027, \nda Corrado II, e quindi dai Pontefici Pasquale II e \nInnocenzo II, con bolle del 1103, e del 1134 (MURAT. \nUGHELLI E FIORAVANTI Stor. pistojese). Jacopo \nBavaro  vescovo di Fiesole nel 1028, destinò il monastero \ndi S. Salvatore e suoi annessi alla Badia Fiesolana, la di \ncui famiglia religiosa lo ritenne ad uso di villeggiatura \nsino all'anno 1778, epoca della soppressione, e \nalienazione del suo patrimonio. La chiesa di S. Salvatore \nin Agna più non esiste; è restato bensì alla sua località il \nnome abusivo di Badia presso il Montale. – Vedere \nMONTALE.",
    "original_title": "AGNA (S. SALVATORE IN)",
    "byte_offset": 267031
  },
  {
    "context": "",
    "title": "AGNA in Val d'Arno superiore",
    "body": "Torrente che fluisce dalla \npendice meridionale dell'Appennino di Prato Magno a \npartire dal poggio dell'Anciolina sino al suo sbocco in \nArno presso al ponte a Romito. Ebbe nome \nprobabilmente, come tutti gli altri luoghi di Agna, \nAgnello, Agnino ec., dalle greggi che ivi pascolavano.",
    "original_title": "AGNA in Val d'Arno superiore",
    "byte_offset": 268606
  },
  {
    "context": "",
    "title": "AGNA in Val di Sieve",
    "body": "Castelluccio ch'ebbe chiesa \nparrocchiale (S. Giusto) annessa, sino dal gennajo 1537 a \nquella di S. Michele a Cigliano nel piviere di Pomino, \nComunità Giurisdizione e 8 miglia toscane a greco di \nPelago, Diocesi di Fiesole, Compartimento di Firenze. \nRisiede alle falde settentrionali del poggio di Pomino, \npropagine dell'appennino detto della Consuma, nella \nvallecola del torrente Moscia, 5 miglia toscane a scirocco \ndi Dicomano. – Fu feudo dei vescovi di Fiesole \nconfermatogli con bolla del pontefice Pasquale II, del \n1003, e con altra d’Innocenzo II, del 1134.",
    "original_title": "AGNA in Val di Sieve",
    "byte_offset": 268929
  },
  {
    "context": "castello;",
    "title": "AGNANO di Val d'Ambra",
    "body": "uno dei cinque \ncomuni distrettuali di Val d'Ambra di cui è capoluogo \nPergine, nella Giurisdizione e 4 miglia toscane a scirocco \ndel Bucine Diocesi e Compartimento d'Arezzo, che è \ncirca a 14 miglia toscane a grecale. Risiede in collina \nlungo la strada Regia che staccasi da Levane in Val \nd'Arno superiore, e per il poggio di Civitella scende in \nVal di Chiana. La sua chiesa parrocchiale intitolata ai SS. \nTiburzio e Susanna, suffraganea alternativamente delle \npievi di Capannole, e di Presciano, fu per lungo tempo \nsoggetta ai monaci della contigua badia di Agnano, dai \nquali dipendeva eziandio il castello con vari altri paesi di \nquel distretto. \nNel 1350 gli abati di Agnano, per esimersi dalle vessazioni degli Ubertini, si diedero in accomandigia alla \nRepubblica fiorentina insieme con i castelli di Val \nd'Ambra spettanti alla Badia suddetta, cioè Capannole, \nCastiglione Alberti, Presciano, Casciano, Cornia e \nMonteluci, a condizione che il Comune di Firenze tenesse \nnei luoghi medesimi un caporale con 4 soldati sotto la \ngiurisdizione civile e criminale del pretore del Bucine, e \nche fosse lasciato agli abati il diritto di potere imporre i \ndazi su quei loro vassalli. – Vedere ABAZIA \nd'AGNANO. \nLe convenzioni furono stipulate in Firenze nel palazzo dei \nSignori il 17 dicembre 1349 per opera di Filippo \nMagalotti gonfaloniere della Repubblica. Le stesse \nimmunità vennero accordate ai monaci di Agnano da \nFrancesco I gran principe di Toscana con decreto del \nconsiglio dei dugento in Firenze il 23 maggio 1565 (Ann. \nCamald.) \nNel 1351 occupato il castello d'Agnano dagli Ubertini \nuniti ai Tarlati e ai Pazzi di Valdarno, vi fu spedito dalla \nRepubblica fiorentina il capitano Albertaccio de'Ricasoli, \nil quale, per parentela che avesse con gli assediati o per \naltro fine, si lasciò scappar di mano Pier Saccone e molti \nsuoi bravi. (AMMIR. Ist. Fior.) ~ \nLa parrocchia de’SS. Tiburzio e Susanna conta 426 \nabitanti.",
    "original_title": "AGNANO di Val d'Ambra",
    "byte_offset": 269532
  },
  {
    "context": "",
    "title": "AGNANO nel Pian di Pisa",
    "body": "Villa già castello alla base \noccidentale del Monte Pisano con parrocchia (S. Jacopo) \nnel piviere di Asciano Comunità Giurisdizione e 3 miglia \ntoscane a scirocco de’Bagni a S. Giuliano, Diocesi e \nCompartimento di Pisa, da cui è 4 miglia toscane a greco. \nRisiede in pianura presso un terreno palustre in gran parte \ncolmato dalle torbe del fosso della Vicinaja . Nel poggio \ncontiguo esiste una grotta mofetica dalla quale esala un \ngas micidiale (acido carbonico) a similitudine della \nfamosa grotta del Cane presso Pozzuoli, mentre dai \ncontorni pullulano acque acidule termali note da 80 anni \nall'arte medica. \nLa memoria più antica pervenuta sino a noi di questo \ncastello è dell'anno 1047. Fu signoria dei Visconti di Pisa, \nuno dei quali, per cagione di parti, nel 1169 consegnò il \ncastello di Agnano ai Lucchesi (TOLOM. Ann. Lucch.) \nAlla metà del secolo XIV l'arcivescovo di Pisa Giovanni \nScarlatti fondò in Agnano il primo monastero degli \nOlivetani di Pisa, dedicandolo a S. Girolamo, cui lasciò in \ndote gran parte del suo patrimonio, ed a questo assoggettò \nil diruto eremo di S. Michele d'Agnanello (ARCH. DIPL. \nFIOR. Olivet. di Pisa .) \nQuivi possedeva una tenuta con vasta pineta Lorenzo \nde'Medici detto il Magnifico, il quale talvolta villeggiava \ncostà. (POLITANI Epist.) Ed è forse quella stessa Fattoria \nd'Agnano di proprietà dei duchi di Massa sino dai tempi \ndi Lorenzo Cybo Malaspina nato da una figlia del \nMagnifico, nella quale esso terminò i suoi giorni nel \n1549. \nLa parrocchia di Agnano ha 469 abitanti.",
    "original_title": "AGNANO nel Pian di Pisa",
    "byte_offset": 271536
  },
  {
    "context": "",
    "title": "AGNANO in Romagna",
    "body": "Vico di poche case nei contorni \ndi Modigliana, nel cui popolo, Comunità e Giurisdizione \nè compreso. \n ",
    "original_title": "AGNANO in Romagna",
    "byte_offset": 273124
  },
  {
    "context": "",
    "title": "AGNANO in Val d'Era",
    "body": "Castello perduto tra Orciatico e \nMontecatini, al qual ultimo paese fu unito il territorio di \nAgnano. \nFu Signoria dei Saladini di Volterra e del B. Ugo vescovo \ndi detta città della medesima stirpe. Passò in seguito in \ndominio al vescovo Ildebrando suo successore, siccome \napparisce da un privilegio accordatogli da Arrigo VI, nel \n1186. \nVi ebbero pure giurisdizione la famiglia Gaetani di Pisa e \ni frati Ospitalieri dell'Altopascio. Questi ultimi eressero \nivi una mansione presso il fiume Era, detta tuttora lo \nSpedaletto , convertito in fattoria dei principi Corsini – \nNel 1298 tanto i frati quanto il Gaetani venderono per 140 \nfiorini d'oro il mero e misto impero sul castello e distretto \nd'Agnano al Comune di Volterra, nelle mani del di cui \npodestà pochi anni dopo (1308) prestarono giuramento di \nsudditanza i suoi abitanti. (ARCH. DIPL. FIOR. Comunità \ndi Volterra .)",
    "original_title": "AGNANO in Val d'Era",
    "byte_offset": 273253
  },
  {
    "context": "(Annianum),",
    "title": "AGNANO in Val di Sieve",
    "body": "detto anche la \nBadia. Castelletto con chiesa parrocchiale (S. Maria) nel \npiviere di Frascole, Comunità Giurisdizione e 2 miglia \ntoscane a greco di Dicomano, Diocesi di Fiesole, \nCompartimento di Firenze. \nRisiede in un poggetto sulla ripa sinistra del torrente di S. \nGodenzo. Ebbe titolo di Badia, sebbene non fu più di un \npriorato addetto anticamente alla Badia di S. Ellero sotto \nVallombrosa, che vi aveva giurisdizione e possessi sino \ndal 1039, convalidata da un diploma di Arrigo VI, nel \n1191. (LAMI Mon. Eccl. Flor.) – Alcuni hanno applicato \na questo luogo una donazione fatta nel principio del \nsecolo XI dal conte Lotario dei Cadolingi, e da Arrigo II, \nl'anno 1015, confermata alla Badia di Settimo, della \nchiesa di S. Maria d'Agnano. Sembra però che essa debba \nriferire al paese d'Agnano nel pian di Settimo presso \nFirenze, e al monastero di S. Maria a Mantignano. – \nVedere UGNANO E MARTIGNANO \nIl nome di Agnano trae verosimilmente la sua origine da \nun fondo appartenuto a una romana famiglia Annia, o ai \nsuoi liberti. La parrocchia di S. Maria d'Agnano ha 187 \nabitanti.",
    "original_title": "AGNANO in Val di Sieve",
    "byte_offset": 274172
  },
  {
    "context": "presso Piombino.",
    "title": "AGNELLO (POGGIO ALL')",
    "body": "Villa in \nmezzo a una vasta tenuta di casa Desideri posta fra il \npoggio di Populonia, la via Regia maremmana (antica \nEmilia), il lago di Rumigliano e il padule di Piombino, \nnella cui Comunità e Giurisdizione è compresa, Diocesi di \nMassa, Compartimento di Pisa. \nMercè di recenti opere idrauliche ordinate dall'Augusto \nregnante, anche le terre palustri nei contorni del Poggio \nall'Agnello  si vanno attualmente colmando con le torbe \ndel fiume Cornia sopra di esse dirette. – Vedere \nPIOMBINO.",
    "original_title": "AGNELLO (POGGIO ALL')",
    "byte_offset": 275316
  },
  {
    "context": "",
    "title": "AGNELLO (VALLE DELL')",
    "body": "Estesa piaggia \nsull'Appennino centrale situata nel confine orientale del \nGranducato, fra l'Alferello e le due Pare, i quali torrenti scaturiscono dal monte della Cella, irrigano questi erbosi \npascoli, e lambendo il fianco orientale del Monte Comero \nsi dirigono nel fiume Savio sopra Sarsina; Comunità di \nVerghereto, Giurisdizione di Bagno.",
    "original_title": "AGNELLO (VALLE DELL')",
    "byte_offset": 275864
  },
  {
    "context": "",
    "title": "AGNESE (S.) in Chianti",
    "body": "Pieve sul fianco occidentale dei \nmonti che dal Chianti acquapendono in Val d'Elsa, nella \nComunità Giurisdizione e 3 miglia toscane a maestro \ndella Castellina, Diocesi di Colle già di Siena, \nCompartimento Senese. \nQuesta pieve e suo distretto trovandosi anticamente a \nconfine fra i Contadi Fiorentino e Senese, diede ripetuta \noccasione di controversie fra i due Stati e le due Diocesi. \n– Fu detta altresì di S. Agnese a Poggibonsi, ovvero a \nMortennano, anche innanzi che venisse pronunziato il \nlodo (1203) dagli arbitri pel Comune di Firenze e pel \nvescovo e Comune di Siena. Il qual lodo decise che il \npiviere di S. Agnese dipendente dalla Diocesi senese \nfaceva parte del distretto fiorentino. (PECCI Ser dei Vesc. \nSenesi. LANI Mon. Eccl. Flor.) \nIl piviere di S. Agnese aveva circa 14 miglia di perimetro, \nmentre estendevasi dal crine del poggio della Castellina \nfra i torrenti Gagiano e Drove sino al loro sbocco nella \nStaggia e nell'Elsa. Comprendeva 13 parr. 1. S. Cristina a \nLilliano; 2. S. Pietro a Cedda; 3. S. Maria a Lecchi; 4. S. \nMaria a Talcione; 5. S. Martino a Cispiano; 6. S. Quirico \na Mortennano; 7. S. Niccolò a Sterzi; 8. S. Donato a \nGavignano. 9. S. Fabiano a Cortenuova; 10. S. Maria alle \nSiepi; 11. S. Stefano a Talcione; 12. S. Donato a Verzeto; \n13. e S. Giusto a Villole. Le ultime cinque parrocchie \nsono soppresse. \nLa pieve di S. Agnese ha 179 abitanti.",
    "original_title": "AGNESE (S.) in Chianti",
    "byte_offset": 276247
  },
  {
    "context": "nelle Masse di S. Martino a Siena.",
    "title": "AGNESE (S.) a VIGNANO",
    "body": "– Vedere VIGNANO.",
    "original_title": "AGNESE (S.) a VIGNANO",
    "byte_offset": 277682
  },
  {
    "context": "",
    "title": "AGNETTA",
    "body": "Casale in Val di Magra alla pendice, \nmeridionale dell'Appennino di Monte Orsaro, nella \nparrocchia di S. Pietro a Corlaga, Comunità Giurisdizione \ne 2 miglia toscane a settentrione di Bagnone, Diocesi di \nPontremoli, già di Sarzana, Compartimento di Pisa.",
    "original_title": "AGNETTA",
    "byte_offset": 277765
  },
  {
    "context": "",
    "title": "AGNINO",
    "body": "Castello in Val di Magra sull'Appennino di \nMonte Cerigoli con parrocchia (S. Michele) filiale della \n(ERRATA: pieve di Crespiano) pieve di Soliera nella \nComunità Giurisdizione e 3 miglia toscane a ponente \nmaestro di Fivizzano, Diocesi di Pontremoli, già di \nSarzana, Compartimento di Pisa. – Risiede in poggio fra i \ntorrenti Rosaro e Tavarone, ed ha una rocca diruta con \npiccole borgate intorno, ciascuna delle quali porta un \nnomignolo. Tali sono, Cà di Golo, il Castello, Fazzano, \nFollegnano, Mezzana, e Villa di Agnino. \nFu feudo de’marchesi Malaspina di Fivizzano, sebbene \nnon riferisca a questo luogo, siccome altri sospettò, un \nistrumento di donazione fatta nel 1058 al monastero di S. \nVenerio del Golfo dal marchese Oberto Malaspina. –  \nVedere CIGNANO del Golfo. \nLa parrocchia di Agnino ha 524 abitanti. \n\n ",
    "original_title": "AGNINO",
    "byte_offset": 278038
  },
  {
    "context": "",
    "title": "AGNOLO",
    "body": "Vico in Val di Magra nei monti di Fivizzano. \nÈ compreso nel popolo della (ERRATA : pieve di \nCrespiano) pieve di Soliera. – Vedere SOLIERA.",
    "original_title": "AGNOLO",
    "byte_offset": 278884
  },
  {
    "context": "",
    "title": "AGOSTA attualmente COSTA",
    "body": "castello in Val di Nievole \ncon sua parrocchia (SS. Bartolommeo e Silvestro) nella \nComunità di Uzzano, Giurisdizione Diocesi e 2 miglia \ntoscane a scirocco di Pescia, Compartimento di Firenze. \nRisiede nel poggio di Uzzano, ed è quel castello di Agosta \ndi cui fa menzione l'Ammirato nell’Istoria fiorentina \nall’anno 1331. – Vedere COSTA DI UZZANO. \nLa parrocchia della Costa conta 143 abitanti.",
    "original_title": "AGOSTA attualmente COSTA",
    "byte_offset": 279041
  },
  {
    "context": "",
    "title": "AGOSTINO (S.)",
    "body": "parrocchia suburbana a 1/2 miglio \ntoscane nel piano orientale di Pistoja, Comunità di Porta \nS. Marco, Giurisdizione e Diocesi di Pistoja, \nCompartimento di Firenze. \nComprende tre borgate, S. Agostino, Borghetto, e S. \nCristina. Vi ebbero podere i vescovi di Pistoja, e i \nVallombrosani di S. Michele in Forcoli per donazione \nfattagli dal vescovo Pietro nel 1086. (ZACCAR. Anecd. \nPistor.) – Conta 761 abitanti.",
    "original_title": "AGOSTINO (S.)",
    "byte_offset": 279478
  },
  {
    "context": "",
    "title": "AGUGLIONE, AQUILONE e AUGLIONE",
    "body": "Casale \ndistrutto in Val d'Elsa, la di cui parrocchia (S. Niccolò) fu \nnel secolo XVIII aggregata a quella di S. Bartolommeo a \nPalazzuolo nel piviere di S. Pietro in Bossolo, Comunità e \nGiurisdizione di Barberino di Val d'Elsa. Diocesi e \nCompartimento di Firenze. Vi acquistarono podere, sino \ndal 1126, i vescovi di Firenze per donazione fattagli dalla \nvedova di un Ridolfino da Catignano in Val d'Elsa \n(BORGINI Discorsi – LAMI Mon. Eccl. Flor.) \nSi crede che di qua traesse i natali il giudice Baldo, quel \nVillan d'Auguglion, che sentenziò contro Dante Alighieri; \nseppure egli non era di altro luogo omonimo assai vicino \na Firenze, nel piviere di Settimo (ARCH. DIPL. FIOR. S. \nDonato a Torri).",
    "original_title": "AGUGLIONE, AQUILONE e AUGLIONE",
    "byte_offset": 279915
  },
  {
    "context": "Mons Aquilonis.",
    "title": "AGUGLIONE (MONTE)",
    "body": "Nome di un \nmonte presso alla sorgente del Tevere fra le Balze e la \nCella di S. Alberigo. Con lo stesso nome indicavasi altro \nmonte nella provincia di Grosseto.",
    "original_title": "AGUGLIONE (MONTE)",
    "byte_offset": 280662
  },
  {
    "context": "",
    "title": "AJALTA",
    "body": "Portava simil vocabolo un vico situato nel \ncontado di Arezzo, e che Carlo il Calvo nell'875 donò alla \ncattedrale Aretina MURAT. Ant. M. Aevi.) – Vedere \nAJOLE sul monte di S. Veriano e AJOLE sull'Alta di S. \nEgidio in Val di Chiana. \nAltro luogo di Ajalta si trovava in Val di Pesa nel piviere \ndi Sillano, sul crine del Poggio a Vento – (Carte di \nPassignano del secolo XI.)",
    "original_title": "AJALTA",
    "byte_offset": 280864
  },
  {
    "context": "in Val di Magra.",
    "title": "AJOLA",
    "body": "Castello alla base settentrionale \ndel Pizzo d'Uccello, uno dei monti più elevati dell'Alpe Apuana, alla sinistra del torrente Lucido, nella Comunità \ne Giurisdizione di Fivizzano, da cui è 6 miglia toscane a \nostro, con parrocchia (S. Maurizio) filiale della pieve di \nCodiponte, Diocesi di Pontremoli, altre volte di Sarzana, \nCompartimento di Pisa. \nFu feudo dei marchesi Malaspina sino al secolo XV; \nposcia dalla Repubblica fiorentina unito al Vicariato di \nFivizzano. \nNelle vicine rupi si trovano marmi bianchi e venati e altre \nvene minerali. Sopra uno sprone del Pizzo d'Uccello posto \na cavaliere di Ajola fu edificato nel secolo XVII un eremo \ndedicato a S. Giorgio, e abitato fino al cadere del secolo \nXVIII dai PP. Serviti. \nLa parrocchia di Ajola ha 123 abitanti.",
    "original_title": "AJOLA",
    "byte_offset": 281260
  },
  {
    "context": "",
    "title": "AJOLE sull'Alta di S. Egidio in Val di Chiana",
    "body": "Vico \nperduto nel piviere di S. Maria  di Chio, Comunità e \nGiurisdizione di Castiglion Fiorentino, Diocesi e \nCompartimento di Arezzo. \nDi esso trovasi fatta menzione nelle carte dell'Eremo di S. \nSavino di Chio, e segnatamente in una dell'anno \n1062.(ANN CAMALD.)",
    "original_title": "AJOLE sull'Alta di S. Egidio in Val di Chiana",
    "byte_offset": 282079
  },
  {
    "context": "",
    "title": "AJOLE nel Casentino",
    "body": "Un ospizio (S. Leonardo a Ajole) \nesisteva sull'Archiano nel piviere di Partina, siccome \napparisce, da due carte di Camaldoli del 1056 e 1059 \n(ANN. CAMALD.)",
    "original_title": "AJOLE nel Casentino",
    "byte_offset": 282398
  },
  {
    "context": "",
    "title": "AJOLE nel Chianti",
    "body": "Villa isolata da profondi fossi, cui da \naccesso un ponte, stato levatojo. È posta sopra un risalto \ndi poggio che scende a dirupo sulla ripa destra del fiume \nArbia poche miglia al di sotto della sua sorgente, nella \nparrocchia di S. Fedele a Paterno, Comunità Giurisdizione \ne 10 miglia toscane a maestro di Castelnuovo Berardenga, \nDiocesi di Colle, una volta di Fiesole, Compartimento di \nSiena, che è 8 miglia toscane a ostro. \nFu villa dei Bellanti nobili Senesi, memorabile per l'ardita \ndifesa fatta da pochi soldati uniti ai villici della contrada, \nallorchè nel 1554 ricusarono di arrendersi al marchese di \nMarignano, che con poderosa oste assalì questo luogo, \ncontro cui diresse da 60 colpi di cannone. (AMMIR. Istor. \nFior.)",
    "original_title": "AJOLE nel Chianti",
    "byte_offset": 282583
  },
  {
    "context": "",
    "title": "AJOLE (S. Veriano in)",
    "body": "Con questo nomignolo un dì \ns'indicava la cima del più alto poggio tra il Cerfone e la \nChiassa, su cui risiede la chiesa parrocchiale di S. \nVeriano, già Badia de’Camaldolensi, nella Comunità e \nGiurisdizione di Arezzo. – Vedere ANN. CAMALD. \nall'anno 1095.",
    "original_title": "AJOLE (S. Veriano in)",
    "byte_offset": 283351
  },
  {
    "context": "(Ajolum) nel piano occidentale di Prato",
    "title": "AJOLO, attualmente JOLO",
    "body": "fra il Bisenzio e l'Ombrone pistojese, \nComunità Giurisdizione Diocesi e circa 2 miglia toscane a \nponente di Prato, Compartimento di Firenze che è 12 \nmiglia toscane a scirocco. \nSono due borgate con una pieve, la cui più antica \nmemoria si conserva in un privilegio da Ottone I concesso \nnel 963 al vescovo di Pistoja. Essa è sotto l'invocazione di \nS. Pietro a Jolo, ed ha sotto di se 4 chiese parrocchiali 1. \nS. Biagio a Casale; 2. S. Andrea a Jolo; 3. S. Martino a \nVergajo; 4. S. Silvestro a Tobbiana. \nIl castello di Ajolo fu Signoria de’conti Alberti \nconfermato loro in feudo da Federigo I con diploma del \n10 agosto 1164. \nLa pieve a Jolo ha 1404 abitanti. \nS. Andrea a Jolo 227 abitanti. – Vedere JOLO .",
    "original_title": "AJOLO, attualmente JOLO",
    "byte_offset": 283646
  },
  {
    "context": "in Val d'Elsa.",
    "title": "ALBAGNANO o BAGNANO",
    "body": "Villaggio \nsulla riva sinistra del torrente Agliena con parrocchia (S. \nMaria) filiale della distrutta pieve di S. Jerusalem di \nSemifonte, attualmente di S. Donnino a Lucardo nella \nComunità Giurisdizione e 3 miglia toscane a levante di \nCertaldo, Diocesi e Compartimento di Firenze. \nLa più antica memoria di questo Villaggio, che diede il \nsuo nome a una nobile famiglia fiorentina si trova in un \nistrumento di donazione fatta nel 998 dal gran conte Ugo \nalla Badia di Poggibonsi. Dopo la distruzione del castello \ndi Semifonte (anno 1202) la sua chiesa parrocchiale di S. \nMichele fu annessa a quella di S. Maria di Albagnano, che \nera appena un miglio distante di là. – Il torrente Agliena, \nda cui sono corrose le piagge di Bagnano, è reso celebre \nnella storia naturale da Giovanni Boccaccio che fu il \nprimo a far conoscere nel suo Filocopo questo terreno \nricco di conchiglie marine. – Vedere BAGNANO. \nLa parrocchia di Bagnano ha 137 abitanti.",
    "original_title": "ALBAGNANO o BAGNANO",
    "byte_offset": 284441
  },
  {
    "context": "nel Pistojese.",
    "title": "ALBANO (MONTE)",
    "body": "Diocesi Monte \nAlbano la più elevata diramazione dell'Appennino che \ndalla foce di Serravalle stendesi nella direzione di maestro \na scirocco fra l'Ombrone pistojese e l'Arno sino alla gola \ndella Golfolina, dal 28° 29’ al 28° 41’ di longitudine e dal \n43° 44’ al 43° 55’ di latitudine. Le sue principali cime \ndenominate Pietra marina  e S. Alluccio sono elevate \nsopra il livello del mare , quella 984, e questa 929 braccia. \nTrovansi nel suo fianco orientale le Comunità di \nCarmignano e di Tizzana, nel lato occidentale Monte \nVettolini, Lamporecchio, Vinci e Cerreto Guidi, a \nsettentrione maestro Serravalle, e a scirocco Capraja. – La \nnatura del terreno partecipa nella massima parte di quello \ndi sedimento inferiore, coperto nella sua base orientale da \nsedimenti palustri, e nel suo fianco occidentale da \nimmensi depositi di ciottoli e ghiaje che ricuoprono una \nmarna ricca di fossili terrestri e marini. \nAlla parte australe di questa diramazione fu dato il nome \ndi Barco Reale per un vasto parco, vestito di selve, fatto \ncircondare di mura dal Gran Duce Ferdinando II ad uso di \ncaccia. – Vedere ARTIMINIO e BARONTO (S.)",
    "original_title": "ALBANO (MONTE)",
    "byte_offset": 285444
  },
  {
    "context": "in val di Cecina.",
    "title": "ABANO (MONTE)",
    "body": "– Vedere  \nMONTALBANO di Casole.",
    "original_title": "ABANO (MONTE)",
    "byte_offset": 286635
  },
  {
    "context": "",
    "title": "ALBANO (MONTE) A QUINCIANO",
    "body": "– Vedere  \nQUINCIANO.",
    "original_title": "ALBANO (MONTE) A QUINCIANO",
    "byte_offset": 286707
  },
  {
    "context": "in Romagna.",
    "title": "ALBANO",
    "body": "Casale con parrocchia (S. \nCaterina) nella Valle Acereta sulle pendici meridionali del \nmonte Melandro, nella Comunità Giurisdizione e circa 3 \nmiglia toscane a libeccio di Modigliana, Diocesi di \nFaenza, Compartimento di Firenze. Fu feudo dei conti \nGuidi designato nei diplomi imperiali concessi a questi \ndinasti. \nLa sua parrocchia conta 50 abitanti.",
    "original_title": "ALBANO",
    "byte_offset": 285444
  },
  {
    "context": "in Val di Serchio.",
    "title": "ALBARETO",
    "body": "Esisteva sul torrente \nFreddana alla destra del Serchio lungo la pubblica via che \nvalica per Montemagno nella valle di Camajore. Ebbe \nnome da esso nel secolo XIII un Ospizio per i passeggeri. \n(S. Maria di Albareto. Mem. Lucch. T. IV) \nAltri luoghi di Albareto esistevano in Val di Sieve, uno \npresso S. Maria di Alboino oggi Bovino, e uno nel popolo \ndella pieve di S. Gavino Adimari.",
    "original_title": "ALBARETO",
    "byte_offset": 287152
  },
  {
    "context": "in Val di Serchio.",
    "title": "ALBARO",
    "body": "Vico distrutto la cui \nparrocchia (S. Martino) era compresa nel piviere di \nArena, Comunità Giurisdizione de’Bagni di S. Giuliano, \nDiocesi e Compartimento di Pisa. \nSi trova fatta menzione di questo Casale sino dall'anno \n762 e più di frequente dopo il mille nelle pergamene della \nPrimaziale di Pisa. (ARCH. DIPL. FIOR.).",
    "original_title": "ALBARO",
    "byte_offset": 287573
  },
  {
    "context": "nella Grafagnana.",
    "title": "ALBAROLO (SERRA di)",
    "body": "Giogo \ndell'Appennino fra Barga e l'Alpe di S. Pellegrino \nsull'estremo confine della Garfagnana settentrionale che \ndivideva da quel lato l'antica diocesi e territorio di Lucca \ne della Toscana da quello di Modena, e della Lombardia, \nsiccome apparisce da un'istrumento di confinazione \nstipulato tra i Modenesi e i Lucchesi l'anno 1222 \n(PACCHI  Ricerche ist. Sulla Garfagnana  – BERTINI \nMem. Lucchesi T. IV).",
    "original_title": "ALBAROLO (SERRA di)",
    "byte_offset": 287932
  },
  {
    "context": "",
    "title": "ALBAVOLA",
    "body": "– Vedere ARBAVOLA.",
    "original_title": "ALBAVOLA",
    "byte_offset": 288390
  },
  {
    "context": "(Albinia).",
    "title": "ALBEGNA",
    "body": "Fiume nella maremma Senese, che \nha la sua origine sul fianco meridionale del Monte Labro \na 2000 braccia sopra il livello del mare. Dopo due miglia \nlambisce all'oriente le mura di Rocca Albegna, poco lungi \ndalla quale riceve a sinistra il fosso Zolfereto, più a basso \nil Calizzano, a destra il Rigo, con altri piccoli borri \nd'acque solforose che v'influiscono oltrepassato Saturnia; \nle cui rovine lascia a sinistra scorrendo costantemente fra \nle dirupate balze. Prossimo alla pianura riceve da lato \norientale un copioso tributo col torrente Elsa alla \nMarsiliana, dopo aver raccolto a occidente i torrenti \nSanguinajo, Vivajo e Castione; sino a che giunto al \nlittorale vi confliuscono dal lato destro il torrente \nPatrignone, dal sinistro quello di Radicata , e poco dopo \nsbocca in mare fra il palude di Talamone e il lago di \nOrbetello. Ha un corso serpeggiante, di circa 36 miglia \nnella direzione di oltre dieci miglia toscane da settentrione \na ostro, sino a Saturnia, e poscia da greco a libeccio per il \ntragitto di quasi 25 miglia. – In tutto questo tratto non vi \nha alcun ponte che lo attraversi, se si eccettui quello \nesistito presso all'imboccatura, sull'antica via Aurelia, \ndove fu una mansione. – Con istrumento fatto in Roselle \nnell'868 Winigi conte di Siena fece acquisto di terreni \nsituati nei contorni del fiume Albegna. (ARCH. DIPL. \nFIOR. – Badia del Montamiata.).",
    "original_title": "ALBEGNA",
    "byte_offset": 288426
  },
  {
    "context": "nella Maremma Grossetana.",
    "title": "ALBERESE",
    "body": "Vasta tenuta \nnella parrocchia di Santa Maria alla Grancia sulla sinistra \ndel fiume Ombrone Diocesi di Sovana, Comune, \nGiurisdizione e Compartimento di Grosseto da cui è 7 \nmiglia toscane a ostro. – Risiede la villa e annessa \ncappella di S. Robano in prossimità della via Aurelia tra il \nlitorale e la paludina dell'Alberese. Ebbe nome da \nun'antica Badia di Benedettini oggi detta la Grangia \ndell'Alberese posta sopra un poggio di calcarea \nstratiforme compatta (Alberese dei Toscani) sulla ripa \nsinistra dell'Ombrone, 2 miglia toscane a scirocco da \nGrosseto. Al quale monastero riferisce un'elargizione di \ndecime fatta, nel 7 Aprile del 1101 da Ildebrando vescovo \ndi Roselle in presenza di S. Bernardo, e una lettera del \nPapa Calis to II al successore del vescovo predetto \n(UGHELLI Ital. Sacr.) – Un istrumento di concordia, \nsotto il 29 Marzo 1199, fra Lotario abate dell'Alberese e \nVernaccia Abate di Sestigna, si conserva nel R. Archivio \nDiplomatico fra le pergamene di Sant'Agostino di Siena. –  \nDopoché dal pontefice Giovanni XXII, nel 1221, fu \nconcesso il monastero dell'Alberese con le sue adiacenze \nai cavalieri di Rodi, il gran maestro Villanuova l'assegnò \nin prebenda al gran priorato di Pisa, che vi eresse una \nspecie di castello, presidiandolo a difesa del luogo dalle \nincursioni dei ladroni e dei corsari. Più tardi passò in \nenfiteusi ai Granduchi di Toscana della dinastia Medicea, \ndai quali l'ottennero i principi Corsini, che recentemente \nhanno riceduto la tenuta dell'Alberese all'Augusto \nregnante Leopoldo II, mercé cui fu dato opera alla \nbonificazione della sua palude. Alla bocca di Ombrone, \ntanto dal lato della Trappola, quanto da quello \ndell'Alberese esistevano vaste Saline sino dai tempi più \nremoti. A queste probabilmente vuolsi riferire un diploma \ndi Arrigo III del 17 Luglio 1051 a favore della badia di \nSant'Antimo in Val d'Orcia, col quale concesse a quei \nmonaci anche 30 saline in Campo Albiniano. – Vedere \nGROSSETO. \nLa parrocchia della Grancia con la Cappella curata di S. \nRobano dell'Alberese conta 10 abitanti.",
    "original_title": "ALBERESE",
    "byte_offset": 289856
  },
  {
    "context": "sulla via Regia di Lucca presso Pescia.",
    "title": "ALBERGHI",
    "body": "– Vedere ALLUCCIO (S.).",
    "original_title": "ALBERGHI",
    "byte_offset": 291991
  },
  {
    "context": "",
    "title": "ALBERI o ALBERO (SANTA MARIA IN)",
    "body": "Casale e \nParrocchia nella Valle del Lamone in Romagna, \nComunità Giurisdizione e circa 4 miglia toscane a ostro di \nMarradi, Diocesi di Faenza, Compartimento di Firenze. –  \nRisiede in poggio sulla destra del torrente Campigno alla \nbase dell'angusta e tortuosa foce dell'Appennino di \nBelforte, uno de’più malagevoli valichi, dove nel 1358 \nincontrò la trista ventura il conte Lando con la compagnia \ndelle sue masnade assalito da quei montanari al trapassato detto delle Scalette. (M. VILLANI Cron. Fior.) \nPorta la stessa denominazione di Alberi altra località \nnell'opposto fianco dello stesso Appennino presso \nCorella, nella comunità di Dicomano. \nLa parrocchia di Alberi conta 262 abitanti.",
    "original_title": "ALBERI o ALBERO (SANTA MARIA IN)",
    "byte_offset": 292072
  },
  {
    "context": "",
    "title": "ALBERORO",
    "body": "Casale e pieve (S. Marco già S. Giovanni \nBattista) in Val di Chiana, sulla sinistra del Canale \nmaestro, al bivio della moderna Via Cassia, e della Regia \nSenese diretta per Monte San Savino, nella cui comunità e \nGiurisdizione è compreso, 5 miglia toscane a greco dal \ncapoluogo, nella Diocesi Compartimento e 7 miglia \ntoscane a libeccio di Arezzo. \nIl nome di Alberoro le derivò da una selva Albororum di \nquerce che ivi esisteva e in parte esiste ancora, benché \nuna porzione fu incendiata alla metà del secolo XIII. Lo \nche promosse nel 1253 una sentenza del potestà di Arezzo \ncontro coloro che per malizia gli diedero fuoco. \nLa più antica memoria della selva Regia di Alberoro è una \ndonazione del 939 fatta di essa e de'suoi annessi al \ncapitolo della cattedrale di Arezzo da Ugo e Lotario re \nd'Italia, confermata nel 961 dal re Adalberto, e nel 963 da \nOttone I, che vi aggiunse la vicina corte del Toppo, nel \ncui piviere essa era compresa. (MURAT Ant. M. Aevi. –  \nArch. Capit. Aret.) \nL'abuso comune a quei secoli di appropiarsi con speciose \nenfiteusi i beni altrui indusse Ottone il Grande a fare \ndivieto ai canonici di Arezzo di allivellare i loro effetti, \nper la ragione che in Toscana molti prendevano a \nenfiteusi i beni delle chiese senza pagarne il censo  (ivi). \nNuove conferme regie delle possessioni di Alberoro \nottennero i canonici aretini di Ottone III, (anno 996), da \nArrigo II (anno 1020), da Corrado II (anno 1027), da \nArrigo IV (1081), da Federigo I (1163), da Arrigo VI \n(1191), e da Ottone IV (1209). \nNel secolo XIII, migliorate le condizioni sociali, il \ncapitolo Aretino cominciò a concedere in enfiteusi, a linea \nmascolina finita, i beni di Alberoro, finché nel 1593 \nfurono dati a Nerozzo di Giovanni Antonio Albergotti, \nall'estinzione della quale linea, dopo clamorosa lite, alla \nmetà del secolo XVIII, fu rinnovato il livello con altro \nramo della stessa nobile casata aretina. Faceva parte della \ntenuta di Alberoro il podere denominato il Poggio \nAsciutto, presso la Fonte a Ronco, ora dalla Fattoria della \nCorona già della Religione di Santo Stefano, che lo \nacquistò nel 1722 con l'onere dell'antico canone. \nIl piviere di Alberoro era compreso in quello più antico \ndel Toppo, da cui fu smembrato nel secolo XVI e \nassegnato al Battistero del Pino, finché la chiesa di S. \nMarco con decreto vescovile del 1 luglio 1741 venne \neretta in pieve. Sono aggregate al nuovo piviere \nalternativamente con la Pieve al Pino le parrocchie di S. \nGiovanni Battista d'Oliveto e di S. Andrea di Oliveto e di \nS. Biagio al Tegoleto. \nLa pieve di Alberoro ha 1290 abitanti.",
    "original_title": "ALBERORO",
    "byte_offset": 292828
  },
  {
    "context": "",
    "title": "ALBERTI (CASTIGLIONE)",
    "body": "– Vedere CASTIGLION \nALBERTI.",
    "original_title": "ALBERTI (CASTIGLIONE)",
    "byte_offset": 295474
  },
  {
    "context": "",
    "title": "ALBERTI (COLLE)",
    "body": "– Vedere COLLE ALBERTI.",
    "original_title": "ALBERTI (COLLE)",
    "byte_offset": 295534
  },
  {
    "context": "",
    "title": "ALBERTI (PIANO)",
    "body": "–  Vedere PIAN FRANZESE.",
    "original_title": "ALBERTI (PIANO)",
    "byte_offset": 295581
  },
  {
    "context": "",
    "title": "ALBERTI (ROCCA)",
    "body": "– Vedere ROCCALBERTI.",
    "original_title": "ALBERTI (ROCCA)",
    "byte_offset": 295629
  },
  {
    "context": "sul Cerfone.",
    "title": "ALBIANO",
    "body": "Casale e Parrocchia \n(Sant'Apollinare) nella Valle Tiberina, Comunità \nGiurisdizione Diocesi e Compartimento di Arezzo, da cui \nè 8 miglia toscane a levante. \nRisiede in poggio a sinistra del torrente Cerfone, \ndappresso alla nuova strada Regia di San Sepolcro, ossia \ndell'Adriatico, nel piviere di Ranco. Vi ha podere e villa \nla casa Brandaglia di Arezzo. \nHa una popolazione di 217 abitanti.",
    "original_title": "ALBIANO",
    "byte_offset": 295674
  },
  {
    "context": "",
    "title": "ALBIANO DI BARGA",
    "body": "Castello e parrocchia (S. \nMichele) in Val di Serchio nel piviere Comunità \nGiurisdizione e 2 miglia toscane a maestro di Barga nella \nDiocesi di Pisa, già di Lucca, Compartimento Pisano. \nRisiede in poggio alla destra del Torrente Corsalone, un \nmiglio Toscano a levante del fiume Serchio. \nLa più antica memoria della chiesa di S. Michele \nd'Albiano si trova in una pergamena dell'Archivio \nvescovile di Lucca, all'anno 774, quando il suo patrono \nrinunziò questa chiesa alla cattedrale di S. Martino. – Vi \nacquistarono in seguito giurisdizione i nobili lucchesi \ndella casa Rolandinga di Loppia per enfiteusi ottenuta dai \nvescovi di Lucca negli anni 982 e 994.  \n(Memorie Lucchesi)  \nQuesto castello fu munito dai lucchesi di fortificazioni \nall'occasione della guerra delle città libere italiane contro \nFederigo I, il quale ordinò in seguito (anno 1185) che tali \nmunizioni fossero atterrate. Albiano nei secoli successivi \nseguì la sorte della vicina terra di Barga, di cui \ncostantemente ha fatto parte (L. C.) – Vedere BARGA.  \nLa parrocchia di S. Michele d'Albiano ha 243 abitanti.",
    "original_title": "ALBIANO DI BARGA",
    "byte_offset": 296098
  },
  {
    "context": "",
    "title": "ALBIANO e ANTIGIANA DI CAMAJORE",
    "body": "Due \nborgate in Val di Serchio con Parrocchia (Santa Maria) \ndel piviere di Monsagrati, Comune Giurisdizione e 6 \nmiglia toscane a levante-scirocco di Camajore, Diocesi e \nDucato di Lucca, da cui è 8 miglia toscane a maestro. – \nRisiedono le due borgate con le annesse di Fibbiano e di \nCasciana nella pendici orientale del poggio di Monte \nMagno alla sinistra del torrente Freddana e della via \nprovinciale che valica il detto monte da Camajore a \nLucca. \nLa parrocchia di Santa Maria a Albiano conta 474 \nabitanti.",
    "original_title": "ALBIANO e ANTIGIANA DI CAMAJORE",
    "byte_offset": 297225
  },
  {
    "context": "nel lucchese.",
    "title": "ALBIANO DI MINUCCIANO",
    "body": "Vico di \npoche case nel popolo della pieve di S. Lorenzo, \nComunità Giurisdizione e 2 miglia toscane a greco di \nMinucciano, Diocesi di Sarzana, Ducato di Lucca. –  \nRisiede in un'angusta foce presso la sorgente del torrente Tassonara influente dell'Aulella in Val di Magra, al punto \ndi contatto di questa con la Valle del Serchio, fra la base \nmeridionale dell'Appennino di Mommio e la base \norientale del monte Pisanino spettante all'Alpe Apuana. \nFu feudo de'Nobili di Pugliano, i quali vi possedevano \ntorre e palazzo anche nel secolo XV. (Epistula ad Paulum \nGuinigium in Miscellanea Baluzii.) \nIn Albiano, nel 1404 si contavano 20 uomini. \nNel 1832 esistevano 83 abitanti.",
    "original_title": "ALBIANO DI MINUCCIANO",
    "byte_offset": 297783
  },
  {
    "context": "",
    "title": "ALBIANO DI PRATO",
    "body": "Casale con parrocchia (S. Pietro) \nfiliale della pieve di Montemurlo, nella cui Comunità è \ncompreso, Giurisdizione e 5 miglia toscane a maestro di \nPrato, Diocesi di Pistoja, Compartimento di Firenze. – \nRisiede sul fianco meridionale del monte Javello; in \nmezzo alle selve della vasta tenuta del Barone che fu \ntitolo di un marchesato della casa Tempi. – Poco lungi \ndalla chiesa parrocchiale di Albiano, sono aperte cave di \npietra arenaria, di cui è formata l'ossatura esteriore del \nmonte prenominato. Esisteva una borgata di meschine e \nrovinose case fra la chiesa di Albiano a la villa del Barone \ninnanzi che l'ultimo feudatario ne ordinasse la \ndemolizione, per convertire quei nocivi ed oziosi \npigionali in utili ed operosi coloni. \nLa priora di S. Pietro d'Albiano comprende 168 abitanti.",
    "original_title": "ALBIANO DI PRATO",
    "byte_offset": 298516
  },
  {
    "context": "in Val di Magra.",
    "title": "ALBIANO o ARBIANO",
    "body": "Castello \ncapoluogo di Comunità e di Potesteria, nella Diocesi di \nPontremoli, già di Sarzana, Compartimento di Pisa. – \nRisiede sopra un colle, propagine di quello di Bolano, alla \ndestra del fiume Magra sotto cui confluisce il Vara nel \ngrado 27° 35’ di longitudine e  44° 11’ di latitudine. \nIl castello di Albiano è cinto di vecchie mura munite di \ntorri con chiesa priora (SS. Martino e Margherita) a pié \ndel castello. Le sue vie sono anguste e scoscese, per \nquanto vi si trovino anche decenti abitazioni. – Incerta è \nla sua origine, benchè un tal nome ci richiami ai tempi \nromani, comecchè non è sempre un segno di evidenza e di \ncertezza la denominazione di un luogo per confermarne, \nsia l'origine, sia l'antichità. – Né molto meno potrebbe \nasserirsi che a questo paese riferire volesse il marchese \nAdalberto allorchè nell’884 assegnò alla badia dell’Aulla \nquanto possedeva in Villa Abbia (o Albia) finibus \nLunianense. \nSe potesse aver luogo una qualche congettura \nsull’etimologia di simil nome io metterei in campo quella \ndi Albia e Albio, con cui solevano gli antichi designare \nqualche volta un luogo posto all'estremo confine delle \nAlpi, e che fu comune al popolo Albiense nell'Alpi \nmarittime, e al monte Albio nelle ultime Alpi Rezie. \n(STRABON. Geogr.) – Comunque sia certo è che Albiano \naltre volte lo ebbero i Malaspina, dai quali gli Albianesi \nfurono dei primi a emanciparsi per darsi sino dal secolo \nXV in accomandigia alla Repubblica di Firenze, che \naccordò loro un governo municipale basato sopra speciali \nstatuti, mentre ne amministrava la giustizia un potestà \ndella Repubblica. Gli Albianesi diedero prove di fedeltà e \ndi coraggio, allorchè nel 1496 le genti del re di Napoli \nessendo in guerra coi fiorentini, riducendosi in Val-d i-\nMagra misero a ruba il territorio di Albiano per avere gli \nuomini di questo castello ricusato di arrendersi. (AMMIR. \nIstoriae Fiorentinae) La qual fedeltà essi mantennero, non \ntanto durante il regime repubblicano, quanto ancora sotto \nil governo Granducale, della dinastia Medicea, e della \nAustriaca felicemente regnante. \nComunità di Albiano. – Il territorio di questa Comunità \nforma l'ultimo sprone dell'Appennino, donde il fiume \nMagra si schiude dalla foce dei monti superiori che lo \nfiancheggiano sino là, ed il cui letto divide il territorio \ndella Comunità. Alla destra risiede quello di Albiano, alla \nsinistra il distretto del castello di Caprigliola acquistato ed \naggiunto ad Albiano dal Granduca Cosimo I. (Vedere \nCaprigliola). – È per ogni lato circondato dagli stati \nEstensi e Sardi. Abbraccia una superficie di quadrati \n3518, da cui sono da detrarre quadrati 534 occupati dal \nletto del fiume, torrenti e strade, con una popolazione di \n1051 abitanti, corrispondenti a circa 250 per ogni miglio \nquadrato. – Confina con 4 Comunità Estere, cioè, a ostro \ncon quella di Santo Stefano, a levante e settentrione con \nquella dell'Aulla, a ponente-maestro con Bolano, e a \nlibeccio con Vezzano mediante il fiume Magra. –  \nPartendo dall’alveo di questo fiume superiormente ad \nAlbiano i limiti del suo territorio percorrono per breve \ntratto il canale della Cerbola a contatto con l’ex-\nmarchesato di Podenzana, quindi piegando da settentrione \na libeccio lungo il poggio di Bolano costeggiano con \nquesto Comune sino alla via comunitativa che conduce \ndal greto della Magra ad Albiano. Nella parte opposta del \nfiume segnala a ostro il confine il rio Ballarino alla sua \nconfluenza nel fiume Magra, quindi salendo il poggio \nnella direzione di levante per una linea distinta da termini \nartificiali passa per il luogo detto la Palazzina, poscia da \nCà del Bò del Ciso , fino a che giunto al punto denominato \nChiappara , piega a grecale per la via di Ponzano \nrasentando quella del Sale; abbandonata la quale si dirige \na settentrione-maestro per una serie di termini artificiali \nvalicando Monte Grossi, e la Piena di Vaccari fino alla \nMagra. \nAvvi una strada provinciale lungo la sinistra ripa del \nfiume Magra, ed è quella antichissima chiamata nel medio \nevo Via Francesca, o Pontremolese. Un diruto ponte di \nmateriale a archi diseguali e di stretta carreggiata esis te \nsul letto della Magra di fronte all'antica mansione o \nTaberna, odiernamente denominata Bettola , dov'è una \npiccola borgata con delizioso casino de’signori Caimi. \nIl clima di Albiano, così quello di Caprigliola è temperato \ne di aria salubre. Il terreno tanto dal lato del poggio di \nAlbiano quanto da quello di Caprigliola è formato di \narenaria (macigno) cui subentra nel lato più interno la \ncalcaria compatta alternante con lo schisto argilloso, a \nstrati inclinatissimi, i quali furono tagliati lungo le ripe \ndalle precipitose acque della Magra. \nNon esiste pianura, meno quella latamente investita dal \nvagante fiume, il di cui letto è coperto di ciottoli e di \nghiaja in una larghezza che arriva in qualche punto sino a \nun sesto di miglio. \nI prodotti agrari consistono in castagni, oliveti, vigne, e \nfrutti di ogni sorta. \nFra i castagneti vi pascola poco bestiame lanuto indigeno. \nNon vi sono manifatture, meno quelle delle arti \nindispensabili. \nIl potestà di Albiano è di terza classe. Esso per le cause criminali e gli atti di polizia dipende dal Vicario Reale di \nFivizzano. \nLa comunità mantiene un chirurgo. \nAlbiano ha fornito alla Repubblica letteraria due dotti \nsoggetti, Federigo Giannetti professore di Teologia, e \nPascasio Giannetti celebre filosofo e medico del secolo \npassato.  \n \nQUADRO della popolazione di ALBIANO a tre epoche \ndiverse. \n \nPOPOLAZIONE dell’anno 1551 \n- nome del popolo: Albiano, abitanti n° 208 \n- nome del popolo: Caprigliola, abitanti n° 496 \n- totale abitanti  n° 704 \n \nPOPOLAZIONE dell’anno 1745 \n- nome del popolo: Albiano, abitanti n° 301 \n- nome del popolo: Caprigliola, abitanti n° 623 \n- totale abitanti  n° 924 \n \nPOPOLAZIONE dell’anno 1833 \n- nome del popolo: Albiano, abitanti n° 500 \n- nome del popolo: Caprigliola, abitanti n° 551 \n- totale abitanti  n° 1051",
    "original_title": "ALBIANO o ARBIANO",
    "byte_offset": 299348
  },
  {
    "context": "in Val di Serchio.",
    "title": "ALBIAVOLA",
    "body": "– Vedere ARBIAVOLA.",
    "original_title": "ALBIAVOLA",
    "byte_offset": 305482
  },
  {
    "context": "(Albiniaula) detto poi S. Maria a Bignola in Val di Pesa.",
    "title": "ALBIGNAULA",
    "body": "– Vedere BIGNOLA.",
    "original_title": "ALBIGNAULA",
    "byte_offset": 305538
  },
  {
    "context": "in Val di Chiana.",
    "title": "ALBINO (S.) IN PARGIA",
    "body": "Piccolo \nvillaggio d'origine probabilmente romana, e quindi del \nsanto titolare della sua chiesa parrocchiale detto in Pargia \ndal torrente che l'attraversa, nella Comunità Giurisdizione \nDiocesi e 2 e mezzo miglia Toscane a scirocco di \nMontepulciano, Compartimento di Arezzo. \nRisiede quasi a mezzo cammino fra Montepulciano e \nChianciano, alla base orientale del Monte di Totona, sulla \nnuova via Cassia, in una gola cavernosa sparsa di fetide \ngorgoglianti mofete, note sotto la denominazione di acqua \nPuzzola di Sant'Albino  sino dai tempi di Leonardo da \nCapua che fu il primo a ragionarne. Le descris sero poscia \nil Baldassari, il Santi e il Batini, ma più analiticamente \nsono state esaminate dal professor Antonio Targioni-\nTozzetti che ne ha pubblicato la storia nel corrente anno \n1833 (Delle Acque minerali di Chianciano.) – Ebbero \npodere in Sant'Albino i signori del Pecora di \nMontepulciano, e nei tempi più moderni la nobil famiglia \n(ERRATA: pieve di Contrucci) Contucci della stessa città. \nEra nelle vicinanze di Sant'Albino una mansione lungo la \nvia Cassia, detta ad Statuas, il quale nome potè \nprobabilmente derivare dalle statue di figulina depositate \nnei tempi etruschi negli Ipogei presso le vie pubbliche; \nuno dei quali con statua sacerdotale fu scoperto nel secolo \ndecorso a Sant'Albino (Novelle letterarie di Firenze del \n1747.) \nLa parrocchia di Sant'Albino comprende 393 abitanti. \n ",
    "original_title": "ALBINO (S.) IN PARGIA",
    "byte_offset": 305633
  },
  {
    "context": "",
    "title": "ALBINO (SAN CRESCI in)",
    "body": "con simile vocabolo fu \ndesignata nei secoli intorno al mille la pieve di S. Cresci a \nMaccioli  alle sorgenti del torrente Carza tributario del \nfiume Sieve, presso la via Reale Bolognese 7 miglia a \nsettentrione di Firenze. (Bolle di Pasquale II e Innocenzo \nII ai vescovi di Fiesole.) – Vedere MACCIOLI.",
    "original_title": "ALBINO (SAN CRESCI in)",
    "byte_offset": 307103
  },
  {
    "context": "",
    "title": "ALBINO CECINA (VILLA di)",
    "body": "oggi detta la Villana fra \nVada e Rosignano in Maremma. Villa celebrata da Rutilio \nNumaziano che vi passò una notte sbarcando a Vada nel \n415. – Le antiche carte geografiche la segnano presso la \nfoce del fiume Cecina in pianura, mentre essere doveva in \ncollina e assai vicino a Vada, siccome avvertito aveva \nGiovanni Targioni, appoggiato all'espressione dello stesso \nRutilio, che la descrisse sovrastante alle salse paludi di \nVada: \nSubiectas villae vacat adspectare salinas. \nNon vi è intorno a Vada altro poggio che quello di \nRosignano, nelle cui ultime pendici meridionali presso la \nfoce del fiume Fine trovansi avanzi di antiche muraglie, \nsegnatamente in un podere denominato la Villana, che io \ncredo peggiorativo di Villa, che ivi esistette, forse la Villa \ndi Albino . \nAlla quale congettura accresce peso la scoperta di \nanticaglie romane e di vecchie costruzioni che in questo \npodere continuamente si scuoprono in occasione di \nqualche lavorazione agraria. – Poco lungi di là avvi altro \npredio denominato il Cotone di proprietà del Sig. \nGiovanni Salvetti attuale gonfaloniere di Rosignano, dove \nseguì la scoperta di un pavimento che serviva per uso di \nun castello o cisterna di acque vive, si trovarono tubi di \npiombo e di terra cotta con muri per acquedotti e conche \nper il deposito delle acque, oltre altri frammenti di antiche \nfabbriche, fra i quali un sigillo di bronzo per marcare i \nlavori di figulina col nome del proprietario. Il qual sigillo \nper dono del pre-lodato sig. Salvetti conservo presso di \nme, e che qui fedelmente trascrivo con la forma del \ncarattere che si accosta a quello della decadenza del \nRomano impero. \n\nREGULE \nVIVAS \n\n ",
    "original_title": "ALBINO CECINA (VILLA di)",
    "byte_offset": 307440
  },
  {
    "context": "",
    "title": "ALBINO (MONTE)",
    "body": "– Vedere MONTALBINO.",
    "original_title": "ALBINO (MONTE)",
    "byte_offset": 309155
  },
  {
    "context": "",
    "title": "ALBIOLO (MONTE)",
    "body": "Borgata in Val d’Ombrone \npistojese con parrocchia (S. Lorenzo) filiale della pieve di \nCarmignano, nella Comunità Giurisdizione e 5 miglia \ntoscane a libeccio di Prato, Diocesi di Pistoja, \nCompartimento di Firenze. \nRisiede in un risalto di poggio alla falde orientali del \nMonte Albano. Si ha memoria della sua chiesa sino \ndall’anno 985, allorchè si denominava S. Lorenzo a \nCarmigniaula, forse perché anche allora dipendeva dalla \npieve, ed era nel distretto di Carmignano. (ZACCAR. \nAnecd. Pistor.) Nella parrocchia di Montalbiolo si trovano \n137 abitanti.",
    "original_title": "ALBIOLO (MONTE)",
    "byte_offset": 309199
  },
  {
    "context": "in Val di Sieve,",
    "title": "ALBOINO o BOVINO",
    "body": "Casale che col \nsuo nome rammenta un re longobardo. È parrocchia (S. \nMaria) nel piviere di S. Martino a Scopeto, ed ha sino dal \nsecolo XVII le cure annesse di S. Donato a Villa e di S. \nJacopo in Padule, Comunità Giurisdizione e 4 miglia \ntoscane a scirocco di Vicchio, Diocesi e Compartimento \ndi Firenze. – Risiede in una collinetta presso la riva destra \ndel fiume Sieve alla base settentrionale di Montegiovi. \nLa stessa prioria vien detta ancora la Badia, perché \nanticamente fu di padronato della Badia di S. Miniato al \nMonte presso Firenze, cui venne confermata nel 1110 dal \npontefice Pasquale II, e da altri papi suoi successori. – Nel \n1269 l’abate di S. Miniato affittò a Bonaccorso degli \nAdimari la corte della Badia al Bovino e quella di S. \nDonato alla Villa, ma nel 1373, i monaci Olivetani entrati \nin S. Miniato rilasciarono ai vescovi di Firenze il \ngiuspadronato di questa e di altre tre chiese curate. – \nVedere BOVINO. \nLa prioria di Bovino ha 137 abitanti.",
    "original_title": "ALBOINO o BOVINO",
    "byte_offset": 309799
  },
  {
    "context": "",
    "title": "ALBOLA (S. SALVATORE in)",
    "body": "casale e parrocchia nel \npiviere di S. Maria Novella in Chianti nella Comunità \nGiurisdizione e 3 miglia toscane a settentrione di Radda, \nDiocesi di Fiesole, Compartimento di Siena. \nRis iede in una piaggia sul fianco occidentale dei monti \nche separano il Chianti e la Val di Pesa dal Val d’Arno \nsuperiore, presso alle sorgenti del fiume Pesa, in mezzo \nad estesi vigneti, che forniscono vini de’più squisiti di \nquesta contrada. – Si trova fatta menzione di Albola nelle \ncarte della badia Camaldolense di S. Quirico a Fojano, e \nin quella di Coltibuono sino dai secoli XI e XII. Nel \nsecolo XIV il Comunello di Albola teneva dalla parte \nimperiale contro la lega delle Repubbliche. (Chron. Leon. \nUrbevet.) \nLa parrocchia di Albola comprende 191 abitanti.",
    "original_title": "ALBOLA (S. SALVATORE in)",
    "byte_offset": 310833
  },
  {
    "context": "",
    "title": "ALBUINO (Castel di)",
    "body": "Esisteva nel subborgo occidentale \ndi Volterra presso Borgo della Porta S. Francesco. – È \nrammentato nella fondazione della Badia di S, Giusto \nfuori di Volterra all’anno 1030. (Ann. Camald.)",
    "original_title": "ALBUINO (Castel di)",
    "byte_offset": 311633
  },
  {
    "context": "",
    "title": "ALCETO (MONTE)",
    "body": "– Vedere MONTE ALCETO.",
    "original_title": "ALCETO (MONTE)",
    "byte_offset": 311857
  },
  {
    "context": "in Val di Magra.",
    "title": "ALEBBIO",
    "body": "Casale e parrocchia (S. \nGemignano) nei poggi alla destra del fiume Aulella del \npiviere di Codiponte, Comunità e Giurisdizione e 4 miglia \ntoscane a ostro di Fivizzano, Diocesi di Pontremoli già di \nSarzana, Compartimento di Pisa. Sono comprese in \nquesto popolo le borgate di Prato, Sercognano, e \nMazzola. \nLa cura di Alebbio ha 283 abitanti.",
    "original_title": "ALEBBIO",
    "byte_offset": 311903
  },
  {
    "context": "(Alechis).",
    "title": "ALECCHI o LECCHI",
    "body": "Due castellari e popoli \nconservano questo nome decisamente longobardo; la \nparrocchia cioè, e borgata di S. Maria Assunta a Lecchi \nnella Comunità di Poggibonsi, e quella di S. Martino a \nLecchi in Chianti nella Comunità di Gajole. Un Alecchi \n\n(Alechis o Alchis) fu gastaldo o governatore della città e \ndistretto di Volterra sotto il regno di Carisperto, per opera \ndel qual gastaldo si eresse nel 680 in detta città la prima \nchiesa in onore del martire S. Giusto. – Vedere LECCHI",
    "original_title": "ALECCHI o LECCHI",
    "byte_offset": 312281
  },
  {
    "context": "",
    "title": "ALESSANDRO (S.) A GIOGOLI",
    "body": "– Vedere GIOGOLI.",
    "original_title": "ALESSANDRO (S.) A GIOGOLI",
    "byte_offset": 312807
  },
  {
    "context": "",
    "title": "ALESSANDRO (S.) ALL’INCISA",
    "body": "– Vedere INCISA.",
    "original_title": "ALESSANDRO (S.) ALL’INCISA",
    "byte_offset": 312859
  },
  {
    "context": "",
    "title": "ALESSANDRO (S.) A VOLTERRA",
    "body": "Parrocchia con \nchiesa antica nel sobborgo di porta all’Arco sulla strada \nRegia delle Saline in Val di Cecina. – Vedere  \nVOLTERRA. \nHa una popolazione di 645 abitanti.",
    "original_title": "ALESSANDRO (S.) A VOLTERRA",
    "byte_offset": 312913
  },
  {
    "context": "",
    "title": "ALESSANDRO (S.) A VITIGLIANO",
    "body": "– Vedere \nVITIGLIANO.",
    "original_title": "ALESSANDRO (S.) A VITIGLIANO",
    "byte_offset": 313120
  },
  {
    "context": "",
    "title": "ALESSANDRO (S.) A BIGIANO",
    "body": "– Vedere BIGIANO.",
    "original_title": "ALESSANDRO (S.) A BIGIANO",
    "byte_offset": 313179
  },
  {
    "context": "in Val di Serchio.",
    "title": "ALESSIO (S.)",
    "body": "Borgata sotto il Monte \nS. Quilico presso al confluente del torrente Freddana nel \nSerchio, nel piviere di Sesto, Comunità Giurisdizione \nDiocesi e Ducato di Lucca, da cui è quasi 3 miglia toscane \na maestro. Porta il nome della sua chiesa parrocchiale \nconsacrata nel principio del secolo XIII. È incerto se al \nluogo stesso riferisca quel Vico Alais nel lucchese, di cui \nsi trova fatta menzione in una pergamena del 26 settembre \nanno 801. (MURAT.ANT. M.Aevi. BEVERINI.Ann. \nlucch.) \nLa parrocchia di S. Alessio ha 676 abitanti.",
    "original_title": "ALESSIO (S.)",
    "byte_offset": 313231
  },
  {
    "context": "(Alpharum).",
    "title": "ALFERO",
    "body": "Casale con chiesa arcipresbiterale \nnella valle del Savio un terzo di miglio distante dal \ncastellare omonimo situato in un appezzamento isolato di \nterreno dello stato Pontificio, nella Comunità e 7 miglia \ntoscane a greco di Verghereto, Giurisdizione di Bagno, \nDiocesi di Sansepolcro, già della badia Nullius di Bagno, \nCompartimento di Arezzo. \nRisiede sulla ripa sinistra del torrente Alferello nelle \nultime pendici orientali del Monte Comero presso la \nvallecola detta dell’Agnello. Fu un tempo signoria della \nbadia del Trivio che manteneva un castellano a guardia \ndel castello di Alfero. Di esso non restano che miseri \navanzi, così della sua torre o rocca convertita in rustico \ncasolare. \nVi ebbero contemporaneamente ai monaci del Trivio una \nqualche giurisdizione i nobili da Fagnano conti \nRavennati, uno dei quali, Tommaso da Fagnano, nel \n1259, concesse in benefizio al vescovo di Sarsina terreni \nposti in Alfero, a Monte Coronaro, alla Cella, a \nVerghereto, ed in altri luoghi di quella valle. (UGHELLI  \nin Episc. Sarsin.) Attualmente il territorio di Alfero è \nposseduto in gran parte dalla famiglia Salvetti di Bagno, \nche vi ha una vasta fattoria. Contiguo alla chiesa arcipretura di Alfero avvi un oratorio pubblico di antica \narchitettura . – Spettano al piviere di Alfero la chiesa \nbattesimale di S. Quirico a Selva piana, con titolo di \narcipetura, la prioria di S. Angiolo a Rio freddo, e le cure \ndi S. Martino a Donicilio, e di S. Niccolò a Mazzi . \nLa parrocchia di Alfero ha 243 abitanti.",
    "original_title": "ALFERO",
    "byte_offset": 313803
  },
  {
    "context": "",
    "title": "ALFIANO (BADIA DI S. TRINITA A)",
    "body": "volgarmente \ndetta la BADIA AL PIANO in Val d’Arbia, nelle Masse \ndi S. Martino, suburbio orientale di Siena, nel popolo di \nS. Tommaso di Val di Pugna, Giurisdizione Diocesi e \ncompartimento di Siena, da cui è 2 e 1/2 miglia distante. – \nFu eretta in monastero dell’Ordine benedettino dal \npatrono di quella chiesa per istrumento dato in Alfiano \nnell’anno 1124. Poco dopo vi furono introdotti i \nVallombrosani di Passignano che vi stettero sin’al 1510. \nIn quest’anno i cenobiti di Alfiano si riunirono a quelli di \nBadia di S. Mustiola a Torri per decisione del pontefice \nGiulio II che assegnò le rendite di detto Cenobio a quelle \ndelle monache di S. Maria Maddalena in Siena, insieme \ncon la chiesa parrocchiale di S. Trinita di Alfiano, la quale \nfu poi raccomandata al parroco di Val di Pugna.",
    "original_title": "ALFIANO (BADIA DI S. TRINITA A)",
    "byte_offset": 315367
  },
  {
    "context": "nel Val d’Arno superiore.",
    "title": "ALFIANO (S. ELLERO, o S. ILARIO DI)",
    "body": "Villa già castello e borgo con \nmonastero e cura (S. Maria) alla confluenza del torrente \nVicano nell’Arno, piviere di Pitiana Comunità e \nGiurisdizione e 5 miglia toscane a maestro di Reggello \nDiocesi di Fiesole, Compartimento di Firenze, che è 13 \nmiglia toscane a ponente. \nRisiede alle falde occidentali del monte di Vallombrosa \nsulla riva destra dell’Arno presso la nuova strada postale \ndi Arezzo, allo scalo dove s’introducono nel fiume i \nfoderi degli abeti di Vallombrosa. \nFu sino dal secolo X monastero di donne della regola \nBenedettina, il di cui patrimonio occupava quasi tutta la \nselvosa montagna della Vallombrosa, donata in parte, nel \n1039 dalla badessa di S. Ilario a S. Giovanni Gualberto \nfondatore di quella congregazione religiosa. Aveva altresì \nil giuspadronato sopra molte chiese e monasteri con più i \ncastelli di S. Ellero e di Remole, confermati a quelle \nmonache da vari privilegi pontificii, uno dei quali \namplissimo di Lucio III spedito da Laterano il 29 \ndicembre 1181, e l’altro di Gregorio IX dato in Perugia il \n28 giugno 1228. \nGodè pure della protezione sovrana di Arrigo VI che gli \naccordò con diploma del 26 febbrajo 1191. (LAMI Mon. \nEccl. Flor.) \nDopo la metà del secolo XIII si trattò della riunione di \nquesto monastero alla Badia di Vallombosa; lo che fu \ncagione di lunga opposizione per parte delle monache ad \nonta delle lettere apostoliche dirette dal pontefice \nAlessandro IV al Comune di Firenze, con la data del 9 e \n13 dicembre 1255, perché dasse mano all’opera; unione \nche poi ebbe effetto mediante un istrumento fra quei due \ncorpi morali, stipulato nell’Abazia vecchia di S. Ilario  il \n31 gennajo 1268. In conseguenza di ciò venne assegnato \nalle monache di S. Ellero il monastero di S. Pancrazio di \nFirenze loro vita durante. (ARCH. DIPL. FIOR. \nVallombrosa.) Da detta epoca il monastero di S. Ellero fu \nconvertito in ospizio, e villa dei monaci di Vallombrosa, il \ndi cui abate conservò il padronato e diritto della nomina \ndel curato pro tempore della parrocchia di S. Maria a \nSant’Ellero, e di altre chiese provenienti dallo stesso \nmonastero sino all’anno 1809. \nIl castello di S. Ellero, situato nel poggio detto di \nMontaguto che siede a cavaliere del monastero, è noto \nnella storia fiorentina per aver dato rifugio alla parte \nghibellina cacciata nel 1267 di Firenze dalle genti \ndell’opposto partito che ivi assediò e in gran numero \nprese ed uccise. (G. VILLANI Cron. Lib. VII) Altra \nmemoria dello stesso castello è notata nel Lambeccio \ncontandosi nel nuovero di que’paesi che tennero dalla \nparte imperiale sotto Carlo IV. \nLa parrocchia di S. Maria a Sant’Ellero ha 328 abitanti. \nÈ assai dubbio se l’etimologia di Alfiano sia di romana \nfamiglia (Alfia) o piuttosto una corruzione derivata dal \nvocabolo ad Fanum, come luogo dove già fu un tempo \nsacro a qualche divinità pagana.",
    "original_title": "ALFIANO (S. ELLERO, o S. ILARIO DI)",
    "byte_offset": 316220
  },
  {
    "context": "nel Val d’Arno pisano.",
    "title": "ALFIANO",
    "body": "Vico perduto, la cui \nchiesa parrocchiale (S. Andrea) era compresa del piviere \ndi Calcinaja, Comunità e Giurisdizione di Vico Pisano, \nDiocesi e Compartimento di Pisa. – Si ha notizia di questo \ncasale sino dall’anno 975, allorchè dal vescovo di Pisa \nAlberico furono date in enfiteusi ai figli del marchese \nOberto, autore degli Estensi, Malaspina, Pallavicini e \nBianchi marchesi di Massa, le rendite delle chiese poste \nné pivieri di Vico Pisano e di Calcinaja, fra le quali \ncontasi Alfiano. \nForse a questo Alfiano potrebbe riferire la distrutta chiesa \ndi S. Andrea al Castellare, la di cui cura fu data alla \nparrocchia delle Fornacette. – Di S. Andrea d’Alfiano si \ntrova qualche menzione nelle carte del monastero di \nNicosia, e segnatamente sotto l’anno 1474. (ARCH. DIPL. \nFIOR.)",
    "original_title": "ALFIANO",
    "byte_offset": 315367
  },
  {
    "context": "in Val d’Elsa,",
    "title": "ALFIANO attualmente FIANO",
    "body": "Vico nelle  \ncolline lungo la via provinciale da Tavernelle a Certaldo \nnel populo di S. Donato a Lucardo, Comunità \nGiurisdizione e 4 miglia toscane a greco di Certaldo, \nDiocesi e Compartimento di Firenze. \nFuvvi un priorato di Vallombrosani, di cui alcuna notizia \nforniscono le carte della Badia di Passignano. È nel \nnumero di esse una bolla del pontefice Alessandro III \nspedita il 7 maggio 1164 al priore del monastero di \nAlfiano, con la quale autorizza i parrocchiani del vicino \ncastello di Pogna a potere frequentare nei giorni festivi la \nchiesa di quel priorato (ARC. DIPL. FIOR.) – Di qua \ntrasse i natali nel secolo XVII il padre Colombino Bassi \ngenerale della Congregazione di Vallombrosa, poi \nVescovo di Pistoja. \nAlfiano diede il suo nome a un’antica famiglia fiorentina \nAlfani, cui apparteneva quell’Jacopo che nel 1297 \nsomministrò a Ridolfo Vicario imperatore, in Sanminiato \nla somma di fiorini 73400 oppignorando a suo favore \ntutto il greto di Arno e le sue piagge nel piano di \nSanminiato. (AMMIR. Istor. Fior.)",
    "original_title": "ALFIANO attualmente FIANO",
    "byte_offset": 320038
  },
  {
    "context": "",
    "title": "ALIANO",
    "body": "– Vedere JANO.",
    "original_title": "ALIANO",
    "byte_offset": 321143
  },
  {
    "context": "(Aliga).",
    "title": "ALICA",
    "body": "Castello in Val d’Era con parrocchia \npropositura (S. Maria e S. Jacopo) nella Comunità \nGiurisdizione e 3 miglia toscane a ponente di Palaja, \nDiocesi di Sanminiato, una volta di Lucca, \nCompartimento di Firenze. Risiede sopra una collina di \ntufo marino alla destra del torrente Roglio. Il suo nome \nsembra riferire all’antica coltivazione del suolo seminato \na spelta, quasi campus alicae. \nSi fa menzione di questo luogo in una carta dell’archivio \nvescovile di Lucca, dell’anno 980, relativa a un livello \nfatto dal vescovo Guido della metà di tutti i redditi e \ntributi che pagavano i popoli soggetti al piviere di S. \nGervasio, fra i quali eravi quello della villa di Alica; villa \nche in parte fu concessa in feudo ai vescovi di Lucca da \nOttone IV con diploma del 1209, confermato da Carlo IV \nil 15 febbrajo 1355. (Memor. Lucch. T. IV e V) \nEbbe podere in Aliga la Badia di S. Casciano a Carigi \nposta presso il Roglio confermatogli da Lucio III e da \nClemente III all’anno 1181, e 1189. Vi possedè in seguito \nuna tenuta la nobile famiglia pisana de’Ciampolini, da cui \nnel 1422 l’acquistarono i signori da Rabatta per fiorini \n2800 (ARCH. DIPL. FIOR. Osp. di Bonifazio). Una \nporzione dei terreni medesimi divenne Grancia della \nCertosa di Calci, alienata dopo la sua soppressione nel \n1809. \nLa parrocchia di Alica ha 301 abitanti.",
    "original_title": "ALICA",
    "byte_offset": 321173
  },
  {
    "context": "",
    "title": "ALLUCCIO (S.)",
    "body": "celebre spedale esistito in Val di \nNievole, oggi gli Alberghi, sulla Via Regia di Lucca \nnell’antico piviere Compartimanto e Giurisdizione di \nPescia. Ebbe nome dal suo fondatore Lucio o Alluccio, \nospitaliere per eccellenza, per le cure del quale nel \nprincipio del secolo XII vennero eretti vari ospizi nei \nContadi di Lucca, Pistoja e Firenze presso i passaggi più \npericolosi, sugli argini dei fiumi, nei luoghi selvosi e \ndeserti, talchè egli meritossi il titolo di Santo, e molte \ndonazioni al suo filantropico instituto furono compartite \ndalle riconoscenti popolazioni. L’ospedale di S. Alluccio, \ndetto in Campo dalla vicina chiesa di S. Pietro in Campo, \nfu aggregato nel 1198 ai Gerosolimitani di S. Sepolcro a \nPisa per bolla d’Innocenzo III. Dopo di che insorse \ncontroversia fra i nuovi patroni di S. Alluccio e il pievano \ndi Pescia per causa di decime, siccome apparisce nelle \ndecretali di Gregorio IX (lib. I de Arbitriis). \nNel 1329, il 17 giugno nella chiesa di S. Alluccio furono \nfirmati i capitoli di concordia fra le Comunità della Val di \nNievole e la Repubblica fiorentina (GALEOTTI Notizie \nStoriche di Pescia.)",
    "original_title": "ALLUCCIO (S.)",
    "byte_offset": 322555
  },
  {
    "context": "",
    "title": "ALLUCCIO (TORRE di S.)",
    "body": "Casalone con torre sopra \nuna delle più eminenti creste del Monte Albano, dove, a \nriferire del biografo di S. Alluccio, sembra che questi vi \navesse edificato un qualche ospizio o eremo, divenuto in \nseguito possessione del vicino monastero di S. Baronto. – \nVedere BARONTO (S.) \nÈ un punto di prospettiva magnifico, di dove si dominano \nle valli dell’Arno dai monti di Vallombrosa sino a bocca \n\nd’Arno con tutte le sue tributarie. \nRisiede a 929 braccia sopra il livello del mare.",
    "original_title": "ALLUCCIO (TORRE di S.)",
    "byte_offset": 323723
  },
  {
    "context": "nel litorale di Castiglion della Pescaja.",
    "title": "ALMA",
    "body": "Casale \ndistrutto nei poggi che fiancheggiano a levante il Pian \nd'Alma lungo il torrente omonimo presso la torre e lo \nscalo delle Civette, nella Comunità di Castiglion della \nPescaja, Giurisdizione Diocesi e Compartimento di \nGrosseto. \nVi ebbero giurisdizione i vescovi di Roselle, e i conti \ndella Gherardesca. Nel 1118 uno di quei prelati rinunziò \nle rendite della villa di Alma ai monaci di S. \nBartolommeo a Sestigna (MURAT. Ant. M. Aevi. T. III), \nmentre il conte Ugo del fu conte Ranieri con Ermengarda \nsua moglie sino dal 1075 aveva venduto per soldi 1040 a \nterza persona la metà del castello col distretto e porto di \nAlma confinante col territorio di Scarlino compresovi la \nmetà dei terreni a partire dalla foce di Alma, dallo Stagno \ncontiguo al mare fino al capo del monte di S. Quirico \n(forse il capo della Troja), indi inoltrandosi alle serre  \ndirimpetto settentrionale e di là verso oriente e ostro per \nl'istesse serre che dividevano la corte di Alma dai \nLongobardi di Buriano continuando fino al mare. Da \nsimile descrizione pertanto risulta che il distretto e paese \ndi Alma giaceva nei monti di Tirli fra il torrente Alma e \nl'eremo di S. Guglielmo; ed è forse quel Castellare \ndesignato nella carta geometrica del P. Inghirami col \nnome di Cast. Maus. (ARCH. DIPL. FIOR. MON. delle \nRivolte di Pisa). \nNel 1183 il castello e territorio di Alma fu rilasciato allo \nspedale di Stagno presso Livorno, quando già era \ndiroccato e deserto di abitatori (l. C.).",
    "original_title": "ALMA",
    "byte_offset": 324245
  },
  {
    "context": "nel Val d'Arno pisano.",
    "title": "ALMEZZANO",
    "body": "Casale che più non \nesiste, ed il cui popolo (S. Michele) faceva parte del \npiviere di Calcinaja, nella Comunità e Giurisdizione di \nVico Pisano, Diocesi e Compartimento  di Pisa. Trovasi \nnominato fra i luoghi dati in enfiteusi nel 975 dal vescovo \ndi Pisa ai MM. Oberto e Adalberto progenitori degli \nEstensi e dei Malaspina. (MURAT. Ant. M. Aevi.) \nContinuava ad essere parrocchia all'anno 1372 siccome \nrisulta dal catalogo delle chiese appartenenti alla Diocesi \npisana, compilato nell'anno suddetto.",
    "original_title": "ALMEZZANO",
    "byte_offset": 325789
  },
  {
    "context": "",
    "title": "ALPE DELL’APPENNINO",
    "body": "Sino dai bassi tempi del \nromano impero si qualificò per Alpe Appennina, o Alpi \ndell’Appennino la catena superiore e centrale dei monti \nche attraversano l’Italia. Sotto questo aspetto sembra che \nla intendesse Vopisco nella vita di Aureliano, e più \nchiaramente Paolo Warnefrido, che dichiarò: Hae \nApenninae Alpes per mediam Italiam pergentes Tusciam \nab Aemilia, Umbriamque a Flaminia dividunt. Non deve \nperciò far maraviglia se gli abitanti dell’Appennino \nintesero costantemente per Alpe la parte incolta e più \naspra de’nostri monti. Trovasi conferma a tale \nconsuetudine in tutti gli atti pubblici dei mezzi tempi, e \ndella più recente età, nei quali sono distinte col nome \ngenerico di Alpe tutte le alture dell’Appennino centrale e \ndelle sue principali diramazioni. – Tali sono per modo di esempio l’Alpe Apuana, l’Alpe di Barga, l’Alpe di S. \nBenedetto l’Alpe della Luna, di S. Pellegrino, di \nPremilcuore, di Reggello, ec.",
    "original_title": "ALPE DELL’APPENNINO",
    "byte_offset": 326335
  },
  {
    "context": "(Petra Appuana).",
    "title": "ALPE APUANA, PANIA",
    "body": "Nome dato \nda Dante in poi a quel gruppo di acutissimi monti posti fra \nLucca e Luni, il Serchio, l’Aulella e il littorale da \nViareggio a Carra ra. – La sua direzione, è da maestro a \nscirocco, ed ha la sua base tra il grado 27° 40’ e 28° 5’ di \nlongitudine, e fra il 43° 50’ e 44° 13’ di latitudine – \nL’intiera giogana sia per la forma acuminata delle sue \ncreste, sia per la struttura e indole del terreno, appartiene \nad un sistema assai distinto dalla catena superiore \ndell’Appennino, dalla quale può dirsi isolata, ad \neccezione di una profonda foce volta a greco-settentrione \nlà dove si schiudono le opposte Valli del Serchio e della \nMagra, e verso dove scendono a picco i due fra i più \nelevati e inaccessibili monti designati coi nomi di \nPisanino e di Pizzo d’Uccello. \nIl gruppo dell’AlpeApuana differisce eziandio dalla \ncatena dell’Appennino nell’andamento della respettiva \ninclinazione dei suoi fianchi, che rapidi s’abbassano dal \nlato di Val di Serchio e di Val di Magra, mentre si \nprolungano coi loro contrafforti per meno rapido declive \ndirimpetto al mare. Infatti le più elevate cime della Pania \ndi fronte all’Appennino di Mommio, sono quelle del \nPisanino, che alza 3503 braccia sopra il livello del mare. \nPuò dirsi questo il più eccelso monte della Toscana, e di \ntutto l’Appennino settentrionale dell’Italia, meno il \nCimone che lo supera di 56 tese. Ad esso succedono per \nordine di elevatezza nello stesso lato il Pizzo d’Uccello \nche ha 3282 braccia di altezza, il Monte Sacro e la Pania \ndella Croce che ascende a braccia 3188, mentre sorgono \ndal lato del mare la Tambura a circa braccia 3100 di \nelevatezza, il Monte Altissimo, a braccia 2722,4, il Monte \nForato a braccia 2008,7 sopra il mare. Da essi monti si \ndiramano vari contrafforti, che portano sui loro ciglioni \nacute prominenze ed una criniera dentellata e discoscesa \ntanto, che un uomo che non abbia l’ali di Dedalo o di \nGerione difficilmente può su quelle balze passeggiare. \nEssendo che simili creste, dove solo allignano piante \nalpine e annidiano aquile, sono fiancheggiate da profondi \nburroni pietrosi di color grigio, i quali si succedono gli \nuni appresso gli altri in direzione quasi uniforme, in guisa \nche visti dall’a lto offrono all’immagine la figura di un \nmare tempestoso istantaneamente pietrificato. \nIn questa regione montuosa stanzia la neve otto mesi \ndell’anno, e nei valloni difesi dal sole vi si può dire \nperpetua. \nQualora poi si contempli l’Alpe Apuana sotto l’aspetto \ngeologico non vi ha forse montagna nel continente \ntoscano che al pari di essa richiami l’attenzione dei \nnaturalisti, per il singolare fenomeno di vedere in mezzo \nal bacino del Serchio e della Magra sviluppato un \nimmenso elevatissimo scoglio consistente in gran parte in \ncalcareo saccaroide, donde da inesauribili miniere il più \ncandido e più pregievole marmo, da venti secoli a tutta \nEuropa si fornisce. Alla quale formazione in molti luoghi \ns’associano schisti quarzo-talcosi, e filoni metalliferi \nricchi di ferro, di piombo argentifero, e d’altri metalli, \nmentre nei punti più lontani dal centro sovrappongono \nalle rocce prenominate, dal lato del mare un calcareo \ncavernoso, e nel rovescio della montagna un macigno \nconvertito in gabbro. Il qual ultimo fenomeno si manifesta \nin un modo sviluppatissimo precipuamente là dove \ncongiungonsi insieme i due rami più alti del Serchio, il \nSerchio cioè di Soraggio che parte dall’Appennino, e \nl’altro di S. Michele che scende dalla parete opposta della \nPania di Minucciano, ossia dal Pisanino. – Quadro il più \nspettacoloso per un paesista, il più istruttivo per un \ngeologo è quello da Piazza alla Sambuca, dove il Serchio \npercorre per cinque e più miglia fra numerose acutissime \nguglie di rocce serpentinose scaturite fra mezzo a \nmacigni, presso a schisti-marnosi convertiti in ardesie e in \ngabbri. – Vedere GARFAGNANA. \nLa geognosia dell’Alpe Apuana ha fatto un gran passo \ndopo che il valente naturalista sig. Girolamo Guidoni potè \nrintracciare nel calcareo granoso grigio ceruleo dei monti \nsopra Carrara conchiglie fossili marine simili a quelle da \nesso stesso scoperte nel marmo di Porto Venere. \nOsservazioni di non minore importanza aveva già \npubblicato il ch. prof. pisano Paolo Savi relativamente \nall’alterazione del macigno che cinge il \ncalcareosaccaroide dell’Alpe Apuana, e alla sua \nconversione in steaschisto; in guisa che riportava egli \nl’origine di quel gran masso marmoreo a complicate \nalterazioni ignee di rocce nettuniane. (Giorn. de’Lett. Pis. \nann. 1829, 1830 e 1832.) \nMolti, copiosi e perenni sono i torrenti che scaturiscono \ndai fianchi dell’Alpe Apuana. A oriente tributari del \nfiume Serchio sono la Torrita Cava, la Petrosciana, ossia \nTorrita di Gallicano, la Torrita di Castelnuovo, i torrenti \ndel Poggio, e di S. Michele, l’ultimo de’quali si appella \nanche Serchio di Minucciano. Scendono dal lato \nsettentrionale in Val di Magra i torrenti Tassonara, il \nLucido di Equi, quello di Tenerano, e il Bardine; mentre \ndal lato di libeccio e ostro sboccano direttamente in mare \nla Parmignola, l’Avenza o Carrione, il Frigido, la \nVersilia o Serravezza, e il Camojore. \nRisiedono su questo lato il Ducato di Massa e Carrara, le \nComunità di Montignoso, di Pietrasanta, di Serravezza, di \nStazzema e di Camajore. Posano sul rovescio della \nmontagna volta sul Serchio i Comuni di Trassilico, di \nVergemoli, di Molazzana, di Gallicano, di Castelnuovo in \nGarfagnana, di Camporgiano, di Vagli, di Piazza e di \nMinucciano, mentre dal lato di Val di Magra i paesi di \nUgliancaldo, Casciana, Equi, Ajola, Vinca e Tenerano, \nsituati sulle spalle del Pizzo d’Uccello, e del Monte Sacro, \nfanno parte delle Comunità di Casola e di Fivizzano. \nFra i varchi che mettono in comunicazione la faccia \nmeridionale dell'Alpe Apuana con il suo rovescio dalla \nparte di Val di Magra avvi quello che da Massa, risalendo \nalle sorgenti del Frigido fra i ciglioni occidentali del Pizzo \nd’Uccello e quelli orientali del Monte Sacro, rasenta la \nrupe su cui risiede l’aereo castello di Vinca. Più \nfrequentato e meno laborioso trapasso è quello che da \nCarrara per Castelpoggio e per il monte della Spolverina \nscende a Tenerano, e varcando il fiume Aulella si dirige a \nFivizzano. Quest’ultima strada diverrà anche carrozzabile, \nessendo stato tracciato un nuovo taglio, che partirà dalla \nvia postale a Carrara, e per Castelpoggio salirà il monte \nGirone e quello della Spolverina per andare a \ncongiungersi con la moderna via militare a Fosdinovo. Scende in Val di Serchio per la ripida ed elevata scogliera \ndella Tambura la via che tracciò il Vandelli alla metà del \nsecolo XVIII praticabile solamente nella buona stagione. \nLa quale strada da Massa rimonta verso le origini del \nFrigido, sale da Rasceto per serpeggianti giri al passo \ndella Tambura, donde scende a Vagli e di là a \nCastelnuovo in Garfagnana. Un’altra via meno \nmalagevole è quella che per la Valle della Versilia da \nScravezza supera l’Alpe di Stazzema a scirocco della \nPania forata e lungo la Petrosciana scende a Gallicano, \ndove entra nella via del Serchio dirimpetto al monte di \nBarga. \nDiede frequenti volte agli eruditi occasione di discorrere il \nquesito, se, prima dei Liguri gli Etruschi abitassero il \npaese posto fra il Serchio e la Magra; ma sia pure di ciò \nquello che uno più desidera, il fatto meno soggetto a \ncontroversia si è, che sino da quando i Romani \ncominciarono a estendere il loro potere fuori del Lazio, \nl’Etrusca nazione dopo essersi propagata per due grandi \nconfederazioni e colonie dall’Italia media nella superiore \ne inferiore, era stata vinta ed espulsa dai Greci e \nda’Sanniti nei Campi Flegrei, mentre nei contorni del Pò e \nnell’Appennino di Modena e di Lucca sino al paese degli \nUmbri, le galliche e ligustiche tribù erano di già penetrate. \n– Non starò io qui a rammentare nè Aristotile, nè Trogo \ncitato da Giustino, nè Sesto Frontino, i quali pongono le \ncittà di Pisa e di Lucca nel paese de’Liguri, quando a \nliberare da qualsiasi incertezza valgono per tutti Polibio e \nIo storico padovano, i quali segnano il fiume Arno per \nconfine fra la Liguria e la Toscana. – Quantunque la \nperdita della seconda decade di T. Livio ne priv i del \nmiglior mezzo atto a rintracciare l’età precisa, in cui la \ncontrada posta fra Lucca e Luni cadde in potere dei \nRomani, nè si conosca la razza dei Liguri che essi ebbero \na combattere, pure in quanto al fatto altri riscontri ci \nautorizzano a credere che un tal avvenimento accadesse \npoco dopo la prima guerra punica (Fasti Cons. Ann. U. C. \n518 e Polib. Ist. l. I.) – Non lascia poi alcun dubbio che la \nmaggior parte del paese dall’Arno alla Magra fosse a \nRoma soggetta, sino dall’esordio della seconda guerra \ncartaginese, la ritirata del console Sempronio da Piacenza \na Lucca. Ho detto la maggior parte del paese, sul riflesso \nche i Liguri Apuani e Friniati costantemente a Roma \navversi tenevano i loro abituri nelle gole e sull’erte \npendici dell’Appennino posto fra le sorgenti della Magra \ne quelle del fiume Scoltenna, donde si propagarono, gli \nuni dal monte Cimone sino al Reno, gli altri in \nGarfagnana e nella Pania settentrionale. \nL’epoca meno incerta, nella quale il distretto in questione \nrendesi accessibile alla storia, data a mio credere da una \nlettera che il pretore dell’Etruria M. Cincio scriveva da \nPisa l’anno di Roma 561, con la quale informava il senato \nche 20000 liguri di varie tribù dopo avere \nimprovvisamente invaso e saccheggiato l’agro lunense, \noltrepassarono di là nei confini pisani lungo il littorale \n(ERRATA: Liv. L. XXXVI, 56) (Liv. L. XXXIV, 56). Lo \nche dimostra che fra Luni e Pisa, alla base cioè della \nPania meridionale, non esisteva a quell’ora altro stato o \nnazione intermedia, e che i nemici erano penetrati sino a \nPisa scendendo per Val di Magra e non per le Panie. Al \nqual fatto serve di conferma Livio medesimo là dove, \ndiscorrendo (anno 579 U. C.) dei Liguri vinti e disarmati \nlungo il fiume Audena (probabilmente il Tarodine o la \nGordana che nascono sulle spalle e sul fianco orientale \ndel Monte Gottaro), egli ci avvisa essere sta ti di quei \nLiguri, che 18 anni innanzi, discesi dall’Appennino \nligustico, avevano devastato le campagne di Luni e di Pisa \n(lib. XLI). – Coerente a ciò è la marcia che tennero \ncostantemente le romane legioni tutte le volte che \nmuovevano da Pisa per assalire o respingere i liguri \nApuani, rimontando il fiume Serchio, e di là penetrando \nin Val di Magra. – Era sul dorso della Pania, fra i \nprecipizi e le profonde gole di quei laberinti posti fra la \nGarfagnana e la Lunigiana, era là più che altrove \nl’impeditissimo varco, dove la più fiera razza dei Liguri \nebbe frequenti occasioni di bravare i valorosi soldati di un \npopolo, cui non seppe resistere nè la superba Cartagine, \nnè l’orgoglioso Filippo, nè i popolosi eserciti di Antioco, \nnè le terribili orde dei Galli; talmentechè Roma risolvette \ndi assediare quella gente nei loro inaccessibili recessi per \nforzarla a darsi prigioniera, onde traslocarla tutta in più \nremota e aperta contrada. \nL’emigrazione forzata di 47000 montanari, oltre quelli \nperiti nei numerosi conflitti di tre lustri, dovette lasciare \nun vuoto nell’Appennino della Lunigiana e nelle Panie \nsettentrionali, cui debolmente poteva supplire quella \ncolonia di 2000 Romani condotta a Lucca l’anno di Roma \n577, quando le fu assegnata un’estensione di 103000 \njugeri di terreno alpestre già occupato dai Liguri agli \nEtruschi (Liv. I. XLI). Il qual terreno si estendeva ai \nconfini di Veleja anche sotto il regno di Trajano, quando i \nLucchesi ne ipotecarono una parte per il mantenimento \nd’un certo numero di fanciulli a spese pubbliche \nalimentati. (Tav. Velejate illustr.) \nMa se in grazia del prezioso documento scoperto a Veleja \nfummo avvertiti, sino a qual punto dell’Appennino \nestendevansi i predi della Colonia di Lucca, mancano \naltronde dati meno che equivoci sulla linea di \ndemarcazione dal lato dell’Alpe Apuana rapporto alla \nColonia pisana con quella di Lucca. \nChe una qualche variazione fra il territorio delle colonie \nsuddette accadesse, lo dà a Conoscere un reclamo portato \ninnanzi al senato di Roma l’anno 582, querelandosi i \npisani che i lucchesi coloni avevano tolto una porzione \ndel loro terreno, e questi all’opposto affermando che i \ncampi sui quali si reclamava erano stati assegnati alla \ncolonia di Lucca dall’ufizio de’Triumviri. (Liv. I. XLV.) \nQual esito avesse tale controversia, e a qual contrada si \nvolesse riferire, lo storico più nol disse, e lo scritto mancò \ncol restante dell’opera. Solamente da Plinio si può \narguire, che il territorio della colonia lucchese esser \ndoveva mediterraneo, cioè sulla schiena della Pania e \nnegli opposti Appennini della Garfagnana, paese ch’ha \nfatto parte per molti secoli del territorio civile ed \necclesiastico di Lucca. Dalla quale regione, costantemente \nabitata da gente inclinata al mestiere dell’armi, la \nRepubblica romana soleva cavare, al dire di Strabone, \nscelte coorti, e soldati di cavalleria. \nErano in questo stato le cose, quando al governo della \ncittà eterna piacque d’introdurre fra l’Arno e la Magra una \ndivisione politico-geografica ben diversa da quella che ivi \nsegnò la madre natura. \nÈ noto abbastanza che negli ultimi secoli della R. \nRepubblica la giurisdizione dell’Italia propriamente detta si estendeva dal lato occidentale sino al porto di Luni, \nmentre dipendeva dalla Gallia Togata, o Cisalpina la città \ne territorio di Lucca. Alla quale divisione non poteva \nservire di limite il corso del Serchio, siccome parve al \nBorghini, nè quello della Magra, se non che a partire dal \nluogo, dove quest’ultimo fiume si disserra dalle gole \ndell’Appennino al confluente del Vara, e dove termina la \nbase occidentale dell’Alpe Apuana: essendo che il suo \nfianco meridionale faceva parte dell’Etruria compresa \nnell’Italia. \nSebbene tutto concorra a far credere che il dorso \ndell’Alpe Apuana prolungato al monte di Quiesa e di là \nper Ripafratta al Monte Pisano, possa aver servito di \ntermine normale fra l’Etruria e la Liguria innanzi che \nAugusto introducesse in questa parte di Toscana una \nnuova divisione politica, mancano non ostante ciò \ndocumenti decisivi, coi quali senza timore di mettere il \npiè in fallo una tale proposizione possa dimostrarsi per \nvera. \nDopo la caduta del Romano impero, Lucca divenuta \ncapoluogo della provincia di Toscana e residenza la più \ncostante dei suoi duchi e marchesi, sotto il governo dei \nLongobardi e dei Franchi, essa potè estendere la sua \ngiurisdizione civile ed ecclesiastica anche dal lato \ndell’Alpe Apuana che acquapende nella Versilia, in guisa \nche il corso di questo fiume servì poi di linea di \ndemarcazione fra la diocesi lucchese e quella di Luni, con \nla quale si mantenne costantemente a contatto sino al \ncadere del secolo XVIII; nel tempo che sulla schiena \ndell’Alpe Apuana, e nelle sue pendici i longobardi di \nLucca ebbero assai di buon’ora signoria e vassallaggio. \nAppartenevano alla stessa nazione i marchesi discendenti \ndal conte del S. Palazzo sotto Ottone il Grande, i quali \nsignoreggiarono sino alla nostra età nelle Panie \noccidentali e settentrionali dalle sponde della Magra alle \nsorgenti dell’Aulella e del Lucido, e sulla faccia \nmeridionale della stessa Alpe sino a Montignoso. – \nVedere DUCATO di LUCCA, DUCATO di MASSA, \nGARFAGNANA e PIETRASANTA . \n\n \n ",
    "original_title": "ALPE APUANA, PANIA",
    "byte_offset": 327336
  },
  {
    "context": "",
    "title": "ALPE DI BARGA",
    "body": "È la parte alpestre dell’Appennino di \nBarga fra il Lago Santo, prima origine del fiume \nScoltenna, e le sorgenti de’torrente Ania e (ERRATA : \npieve di Corsalone) Corsonna che ne circoscrivono il \nconfine dal lato di Garfagnana. \n– E rammentata l’Alpe di Barga nell’istrumento di \nconfinazione fra i Modanesi e Lucchesi all’anno 1222. \nQuesta parte di Appennino fertile per praterie si attacca \ndal lato di levante col giogo del monte Rondinaja presso il \nluogo denominato le Tre Potenze dal trovarsi ivi a \ncontatto tre stati, di Lucca, di Modena e di Firenze. – Dal \nlato di maestro termina l’Alpe suddetta al varco dove \npassa la strada del Saltello che dalla Pieve a Pelago \nscende a Fosciandora in Garfagnana. – Vedere BARGA .",
    "original_title": "ALPE DI BARGA",
    "byte_offset": 343091
  },
  {
    "context": "",
    "title": "ALPE DI S. BENEDETTO",
    "body": "Porta questo nome quella \ngiogana dell’Appennino (ERRATA: situata a greco) situata \na maestro del monte Falterona, la quale divide la valle \noccidentale del fiume Sieve, ossia del Mugello, da quelle \ndel Montone e del Rabbi in Romagna, mentre la sua \nfaccia meridionale si distingue con la denominazione \ndell’Alpe di S. Godenzio, nome d’un villaggio posto alle \nsue falde. Il giogo dell’opposto fianco porta il titolo di \nAlpe di S. Benedetto dal monastero omonimo situato sulla \nschiena della montagna presso al luogo dove il torrente \nAcquacheta, dopo serpeggianti giri fra orribili balze di \nmacigno schistoso, \n \n\nRimbomba là sovra San Benedetto \nDall’Alpe per cadere ad una scesa \nDove dovria per mille esser ricetto. \n\n                            DANTE Inf. XVI. \n \nPresso al suo vertice, che è quasi un miglio sopra il livello \ndel mare avvi un varco, nel quale fu aperta l’antica strada \nmulattiera che mette in comunicazione la parte \noccidentale del Mugello con le Valli del Montone, del \nRabbi e del Bidente. La prima di esse costeggia quasi \nsempre la profonda ripa sinistra del fiume Montone, \nattraversando i paesi di S. Benedetto, del Portico, della \nRocca S. Casciano, di Dovadola, di Castro Caro e di Terra \ndel Sole, donde per retto tramite si reca a Forlì. La \nseconda entra nella Valle del Rabbi sotto Castel dell’Alpe \ne Premilcuore, valica i poggi occidentali del Bidente per \nscendere nella sua Valle a S. Sofia e Galeata. Sta \nattualmente costruendosi una grandiosa strada Regia \ndecretata con motuproprio del 5 ottobre 1832, ad oggetto \ndi aprire una più facile comunicazione ai popoli della \nRomagna con il restante del Granducato. Quale differenza \nfra il malagevole e impeditissimo cammino fatto dal \nvescovo di Batrinto per quest’Alpe nel 1313, e quello che \nsi prepara alla nostra età per le provvide cure \ndell’Augusto Regnante! – Sulla vetta dell’Alpe di S. \nBenedetto, donde la Val di Sieve e quella dell’Arno \nfiorentino, come da una specola naturale si possono \ncontemplare, avvi un vasto prato posto nella regione dei \nfaggi, destinato nell’estiva stagione all’uso di una fiera \nfrequentatissima di bestiame che vi sogliono condurre i \nmercanti maremmani. \n\n \n ",
    "original_title": "ALPE DI S. BENEDETTO",
    "byte_offset": 343863
  },
  {
    "context": "",
    "title": "ALPE (S. BENEDETTO IN)",
    "body": "Villaggio nella Valle del \nMontone in Romagna, Comunità e 6 miglia toscane a \nlibeccio di Portico, Giurisdizione della Rocca S. \nCasciano, Diocesi di Faenza, Compartimento di Firenze. –  \nEbbe i primordi dalla Badia di S. Benedetto, che è la sua \nparrocchia, fondata sul principio del secolo XI sulla \nschiena dell’Appennino detto altre volte di Biforco, alle \nspalle di San Godenzo sulla sinistra ripa del Montone \nlungo la vecchia via provinciale, e poco lungi dal torrente \nde’Romiti di Acquabella o di Acquacheta, il quale, prima \nplacido e cheto passeggia un erboso pianoro, sino a che da \nripide balze nell’angusta foce di S. Benedetto si precipita, \ne là si congiunge ai torrenti del Rio destro e di \nTroncalosso, cangiando tosto insieme con essi d’indole e \ndi nome nel fiume Montone. \nVi ebbero signoria i nobili della Rocca S. Casciano e i \nconti Guidi sino dal secolo XI. Venne confermato in \nfeudo dai due primi Federigi ai conti. Costà, dove al dire \ndel gran poeta: dovria per mille esser ricetto, oggi \ntrovansi 770 abitanti. – Vedere ABAZIA di S. \nBENEDETTO in ALPE.  \n ",
    "original_title": "ALPE (S. BENEDETTO IN)",
    "byte_offset": 346119
  },
  {
    "context": "",
    "title": "ALPE (CASTEL DELL’)",
    "body": "Castello sulla schiena \ndell’Appennino di Falterona sotto le sorgenti del fiume \nRabbi in Romagna con chiesa parrocchiale (S. Niccolò) \nnella Comunità Giurisdizione e 5 miglia toscane a \nlibeccio di Premilcuore, Diocesi di Bertinoro, \nCompartimento di Firenze. \nFaceva parte del territorio di Galeata, quando nel 1256 \nFilippo arcivescovo di Ravenna lo ebbe in pegno \ndall’abate di S. Ilario per lire 400 restituitogli da Tivirolo \nd’Acquabella nel 1265– (ANN. CAMALD.) – Vedere \nCASTEL dell’ALPE . \n La parrocchia di Castel dell’Alpe ha 202 aibitanti \n\n \n ",
    "original_title": "ALPE (CASTEL DELL’)",
    "byte_offset": 347255
  },
  {
    "context": "",
    "title": "ALPE DI CATENAJA",
    "body": "Branca dell’Appennino che \nstaccasi a ostro dal Monte dell’Alvernia fra la Valle \nTiberina e il basso Casentino. Dalla sua schiena hanno \norigine il fiume Sovara e torrenti Singerna tributari del \nTevere, mentre sul fianco opposto il torrente Chiassa \nscende a occidente nell’Arno presso Arezzo. – La sua \ncima è a 2399 braccia sopra il mare nel grado 29° 36’ di \nlongitudine e 43° 37’ di latitudine. – Vedere CATENAJA.",
    "original_title": "ALPE DI CATENAJA",
    "byte_offset": 347853
  },
  {
    "context": "",
    "title": "ALPE FAZOLA",
    "body": "È così chiamata un’estensione di terreno \nsull’Appennino della Garfagnana Estense coperto di \npascoli e boschi nel territorio di Soraggio, i di cui abitanti \nnel 1451 l’ottennero a titolo di enfiteusi dalla ducale \nCamera di Ferrara con patto di condurre in ciascun anno \nun orso vivo a Modena. Per un secolo e mezzo il \ncondussero di fatto, o da ciò trasse origine il volgar \nproverbio di menar  l’orso a Modena. Quest’annuo censo \nfu scambiato nel 1607 in un porco domestico; e quindi nel \n1740 in dodici ducati. – Altri luoghi dell’Appennino \ntoscano portano il nome di Alpe della Faggiola, derivato \ndalla qualità degli alberi di cui tuttora sono rivestiti. Tali \nsono l’Alpe Faggiola tra l’Eremo di Camaldoli e Bagno, \nquella della Cella di S. Alberigo alle Balze ecc. \n\n \n ",
    "original_title": "ALPE FAZOLA",
    "byte_offset": 348313
  },
  {
    "context": "",
    "title": "ALPE DELLA LUNA",
    "body": "Montagna la più orientale \ndell’Appennino Toscano compresa nella Massa Trabaria \nfra le sorgenti del Tevere, della Marecchia, del Foglia e \ndel Metauro, il primo dei quali ne lambisce la sua base \noccidentale dal Poggio detto dei Tre Vescovi, sul confine \ndelle tre diocesi di Monte Feltro, cioè, di Sarsina, e di \nSansepolcro, sino, a quest’ultima città, mentre gli altri tre \nfiumi traggono umile principio fra i contrafforti che si \npropagano verso oriente sul rovescio della stessa \nMontagna. \nEssa si estende dal grado 43° 34’ al 43° 46’ di latitudine e \ndal 29° 42’ e 29° 54’ di longitudine – Il punto più \neminente dell’Alpe della Luna trovasi a 2314 braccia \nsopra il livello del mare. \nLa massa predominante del terreno che ne cuopre la \nsuperficie consiste in strati di calcarea, di macigno e di \nschisto marnoso; ad eccezione di alcune località, nelle \nquali si affacciano rocce serpentinose e un terreno di \nsedimento superiore ricco di testacei. (Vedere PIEVE S. \nSTEFANO, e SESTINO.) Risiedono sulle propagini \norientali della stessa Alpe le Comunità della Badia \nTedalda e di Sestino, sulla faccia occidentale una parte di \nquella della Pieve, e a mezzo giorno la Comunità di \nSansepolcro, la cui città è posta fra il lembo della sua base \ne il Tevere. \nDue malagevoli vie comunitative varcano il suo giogo, \nuna che dalla Pieve S. Stefano rimonta il fosso di \nCanajola per scendere da Viamaggio alla Badia Tedalda, \ne quindi a Sestino; l’altra staccasi da Sansepolcro, e per \nMonte Casale varca il giogo a Pischiano, di dove lungo la \nValle del Metauro penetra nella provincia di Urbino. \nLa nuova strada Regia carrozzabile che da Sansepolcro \ncondurrà sino all’Adriatico si apre attualmente sulla \npendice australe della montagna; ed è imminente il suo \ncompimento. \n\n \n ",
    "original_title": "ALPE DELLA LUNA",
    "byte_offset": 349129
  },
  {
    "context": "",
    "title": "ALPE (S. MINIATO IN) o al Poggio",
    "body": "Casale e parrocchia \nnell’Appennino tra Vallombrosa e la Consuma, piviere di \nPitiana, Comunità Giurisdizione e 6 miglia toscane a \nsettentrione di Reggello, Diocesi Di Fiesole, \nCompartimento di Firenze. \nRisiede presso al crine del monte verso il giogo di \nSecchieto che divide le acque e la provincia del Casentino \nda quella del Val d’Arno superiore. Una porzione del \nterritorio di questa parrocchia entra nella giurisdizione di \nPelago. – Conta 108 abitanti. \n\n \n ",
    "original_title": "ALPE (S. MINIATO IN) o al Poggio",
    "byte_offset": 350972
  },
  {
    "context": "",
    "title": "ALPE (S. PAOLO IN) detto anche in Alpisella",
    "body": "Casale e \nparrocchia in Romagna sullo sprone dell’Appenino che \nscende fra la Valle del Rabbi e quella del Bidente nella \nComunità Giurisdizione e 10 miglia toscane a scirocco di \nPremilcuore, Diocesi di Sansepolcro, Compartimento di \nFirenze. – Risiede sul dorso di un poggio di difficile \naccesso. Fu questo luogo soggetto alla Badia di S. Maria \nin Cosmedin detta dell’Isola, anche nello spirituale, \nsiccome apparisce da un privilegio di Alessandro PP. III \ndel 1092 e da una carta del 1269 riportata negli annali \nCamaldolensi. \nLa parrocchia di S. Paolo in Alpe ha 111 abitanti. Una \nparte del suo territorio spetta al distretto e giurisdizione di \nBagno.",
    "original_title": "ALPE (S. PAOLO IN) detto anche in Alpisella",
    "byte_offset": 351485
  },
  {
    "context": "",
    "title": "ALPE DI S. PELLEGRINO",
    "body": "Giogo dell’Appennino che \nprende il nome da un antico Ospedale posto presso al \nvarco nella faccia meridionale che acquapende in Val di \nSerchio, dirimpetto a Castelnuovo di Garfagnana. Sotto al \nciglio di S. Pellegrino, passa una strada mulattiera, nota \nfino dal secolo XIII, come il più frequentato tragitto dalla \nGarfagnana Estense nei Ducati di Modena e di Reggio, ed \nil cui crine forma la linea di confine naturale fra la \nToscana e la Lombardia, fra l’antica Diocesi di Lucca e \nquella di Modena. (Vedere S. PELLEGRINO.) – Il \nmaggiore del Genio Sig. Giuseppe Carandini di Modena \nha calcolata l’altezza del punto più prominenta sull’Alpe \ndi S. Pellegrino al segnale Trigonometrico del Cardosello \nin tese 843,68 equivalenti a braccia 2817 e 1/2; e il passo \ndella strada al Termine del confine in tese 826,09 pari a \nbraccia 2760. In una demarcazione di confini fra il \ncontado modenese e lucchese, (anno 1222), si specifica l’Alpe di Barga sino all’Alpe di S. Pellegrino sicut tenet \nSerra, cioè lunge il crine che chiude la valle. Altra carta \ndel 1281 relativa alle convenzioni reciproche tra il \nComune di Modena e quello di Lucca rispetto alla \nmanutensione delle strade dell’Appennino si denota \nquella dell’Alpe di S. Pellegrino, il mantenimento della \nquale da Lucca sino al giogo dell’Alpe, a zovo Alpis idest \na jugo Apennini, era a carico de’Lucchesi, unde \nincipiebant Lucensium fines et Hospitalis S. Peregrini. \n(MURAT.  Ant. M. Aevi.) \n\n \n ",
    "original_title": "ALPE DI S. PELLEGRINO",
    "byte_offset": 352204
  },
  {
    "context": "",
    "title": "ALPE DI STAZZEMA",
    "body": "– Vedere S. ANTONIO \nnell’ALPE di STAZZEMA.",
    "original_title": "ALPE DI STAZZEMA",
    "byte_offset": 353729
  },
  {
    "context": "",
    "title": "ALPI DI ANTENA",
    "body": "– Vedere MONTELUNGO di \nPontremoli.",
    "original_title": "ALPI DI ANTENA",
    "byte_offset": 353800
  },
  {
    "context": "",
    "title": "ALPI DELLA BADIA DI S. TRINITA",
    "body": "È una branca \ndell’Appennino di Prato Magno, i di cui contrafforti dal \nlato orientale dividono la Valle dell’Arno Casentinese da \nquella di Arezzo e per ragione dei quali il fiume è \ncostretto ad un tortuoso giro in direzione quasi inversa da \nquella del suo primo cammino. Prese il nome di Alpi della \nBadia, da un monastero esistito presso al vertice della \nmontagna. – Vedere ABAZIA suddetta.",
    "original_title": "ALPI DELLA BADIA DI S. TRINITA",
    "byte_offset": 353859
  },
  {
    "context": "",
    "title": "ALPI (S. BARTOLOMMEO IN) o allo Spedaletto",
    "body": "Cas. e \nparrocchia sul giogo dell’Appennino pistojese fra le \nsorgenti dell’Ombrone e quelle del fiume Limentra, nella \nComunità di Porta al Borgo, piviere di Saturnana, \nGiurisdizione e Diocesi di Pistoja, da cui è 8 miglia \ntoscane a settentrione. Fu in origine un Ospedale costruito \nper comodo dei passeggieri sulla foce di quest’Appennino \na confine col territorio bolognese. Ebbe nome di S. \nBartolommeo super prata Episcopi dai pascoli che vi \npossedeva la mensa vescovile di Pistoja. Lo spedale di S. \nBartolommeo era sotto la protezione del Comune di \nPistoja; essendochè sino dai suoi più antichi statuti (anno \n1178) al paragrafo XV e XIX fu stabilito, che non si \npotessero alienare le sostanze di quest’Ospizio. \n(ZACCAR.  Anecd. Pistor.) \nLe decime ch’egli doveva alla mensa vescovile furono \nassegnate al capitolo della cattedrale di Pistoja dal \npontefice Urbano II con bolla del 19 dicembre, anno 1094 \nconfermata da Pasquale II nel 14 novembre 1105, da \nOnorio III nel 7 luglio 1118 e da Lucio III nel 5 aprile \n1185. \nNei secoli a noi più vicini essendo meno frequentato quel \nvarco, e resi inutili tali ospizj, il patrimonio \ndell’Ospedaletto fu ammensato all’opera di S. Jacopo di \nPistoja, sino a che il cardinale Niccolò Forteguerri nel \n1473 ottenne quel patrimonio per il collegio da esso \ngenerosamente fondato nella sua patria sotto il titolo della \nPia casa di Sapienza di Pistoja congruando il parroco \ndello Spedaletto, che ha sotto di sè attualmente una \npopolazione di 145 abitanti.",
    "original_title": "ALPI (S. BARTOLOMMEO IN) o allo Spedaletto",
    "byte_offset": 354301
  },
  {
    "context": "",
    "title": "ALPI DI FIRENZE",
    "body": "È questa la porzione dell’Appennino \nsituato fra le sorgenti del fiume Santerno e quelle del \nLamone, dominate nel medio evo in gran parte dagli \nUbaldini. Esse dopo il 1350 furono chiamate Alpi di \nFirenze, perché riunite al contado della Repubblica, che in \nquesto anno suddetto creò un magistrato speciale col \ntitolo di Ufiziali dell’Alpi di Firenze. (AMMIR. Istor. \nfior.)",
    "original_title": "ALPI DI FIRENZE",
    "byte_offset": 355887
  },
  {
    "context": "in Val di Chiana.",
    "title": "ALTA DI S. EGIDIO",
    "body": "Monte che risiede \nalle spalle della città di Cortona appartenente alla giogana \ndell’Appennino che staccasi dal Bastione del Trivio, e per \nl’Alvernia, l’Alpe di Catenaja, il Monte di S. Veriano e \nquello di Mazzana si attacca all’Alta di S. Egidio \nseparando la Valle Tiberina da quella dell’Arno e della \nChiana. Spetta per la maggior parte alle Comunità di \nCastiglion Fiorentino e di Cortona, la cui città risiede \nsopra il suo fianco a ostro-scirocco. \nHa un’elevatezza di 1791 braccia sopra il livello del mare. \n– La natura del terreno che lo costituisce consiste in \ncalcarea compatta e nell’arenaria macigno consimile a \nquella del monte di Fiesole. Quest’ultima costituisce la \nroccia principale e il cappello pianeggiante della \nmontagna. \nEbbe nome da un Eremo di Camaldolensi intitolato ai SS. \nEgidio e Savino detto l’Eremo di Fleri. Esso insieme con \nle sue adiacenze fu donato agli eremiti di Camaldoli dai \nfratelli Arrigo, \ne Ranieri figli del fu marchese Uguccione del Monte S. \nMaria sino dal 1066. (CAMICI Serie dei MM. di \nToscana.) \nDall’Alta di S. Egidio prendono origine sul suo dorso, a \noriente il fiume Nestore, i torrenti Minimella e Scano, i \nquali versano le loro acque nel Tevere; e dal lato di \noccidente, il torrente Vingone che solca la Val di Chio fra \nMontecchio e Castiglion Fiorentino di dove per tortuoso \ncammino penetra nel Canal maestro della Chiana, mentre \na scirocco lambisce le falde della montagna sull’estremo \nconfine del Granducato il torrente Nicone confluente del \nTevere presso il paese della Fratta. – Vedere CORTONA.",
    "original_title": "ALTA DI S. EGIDIO",
    "byte_offset": 356294
  },
  {
    "context": "",
    "title": "ALTAGNANA",
    "body": "Villaggio sull’Alpe Apuana alle falde \nmeridionali della Tambura sulla sinistra del torrente \nFrigido nella Comunità Giurisdizione Ducato, e 2 miglia \ntoscane e 1/2 a greco di Massa ducale, con chiesa \nparrocchiale (SS. Annunziata) filiale della cattedrale di \nMassa, nella cui Diocesi è compresa, già di Sarzana. – \nVedere MASSA DUCALE. \nHa una popolazione di 204 abitanti.",
    "original_title": "ALTAGNANA",
    "byte_offset": 357938
  },
  {
    "context": "a Monte Benichi.",
    "title": "ALTASERRA (S. MARIA IN) attualmente S. Maria",
    "body": "Antica pieve della Diocesi Aretina situata \nalle sorgenti dell’Ambra, sul fianco orientale dei Monti \nche separano il Chianti dalla Valle dell’Ombrone e da \nquella dell’Ambra. – Fu una delle pievi lungamente \ncontroverse, e pretese dai vescovi di Siena per la ragione \nche all’epoca della questione si trovava compresa nel \ncontado o distretto politico di detta città. \nSino dal settimo secolo la pieve d’Altaserra era matrice della cappella di S. Pietro in  fundo Gellino, e della \nBasilica di S. Vincenzo in fundo Bonipagi, nell’ultima \ndelle quali fu eretto il fonte battesimale l’anno 715. \n(UGHELLI Ital. Sacr. – MURAT Ant. M. Aevi. –  \nBRUNETTI Cod. Dipl.) Questa pieve conservava l’antica \ndenominazione di Altaserra anche nel 1325, quando gli \nabitanti di S. Pancrazio in Val d’Ambra dichiararono \nall’abazia di S. Pietro a Ruoti che quanto essi \npossedevano nel piviere di Altaserra lo avevano ottenuto \nad enfiteusi dalla suddetta Abazia. – Vedere MONTE \nBENICHI e S. VINCENZIO a MONTELUCO. \n\n \n ",
    "original_title": "ALTASERRA (S. MARIA IN) attualmente S. Maria",
    "byte_offset": 358336
  },
  {
    "context": "",
    "title": "ALTOMENA (S. LUCIA AD)",
    "body": "Casale e parrocchia sulla \npendice occidentale del monte di Vallombrosa fra i due \ntorrenti Vicani, nella Comunità Giurisdizione piviere e 2 \nmiglia toscane a ostro-libeccio di Pelago, Diocesi di \nFiesole, Compartimento di Firenze. \nFu castelluccio de’conti Guidi notato nei Diplomi \nimperiali accordati a questa famiglia. Lami fece derivare \nil suo nome da Alta amoena. – Dopo la battaglia di \nMontaperto i ghibellini, portando il guasto per ogni dove \ncontro le sostanze dei guelfi, penetrarono in Altomena per \natterrare una casa de’loro nemici situata sopra la porta del \ncastello. (Riformag. di Firenze.) \nHa una popolazione di 277 abitanti.",
    "original_title": "ALTOMENA (S. LUCIA AD)",
    "byte_offset": 359445
  },
  {
    "context": "",
    "title": "ALTOPASCIO",
    "body": "Ospizio famoso da cui ebbe nome e vita \nil castello omonimo in Val di Nievole nella Comunità \nGiurisdizione e 3 miglia toscane a ostro di Montecarlo, \nDiocesi di Pescia, già di Lucca, Compartimento di \nFirenze. \nRisiede in pianura al lembo settentrionale del padule che \nfiancheggia il lago di Bientina sull’antica Strada \nFrancesca a confine del Ducato di Lucca. – Prese nome \ndal rio, che lo costeggia, attualmente chiamato Tassinaja , \nun dì Teupascio, il quale serve di limite fra i due stati. \nÈ luogo celebre nella storia per essere stata qui la prima \nMansione, e la residenza dei maestri dell’ordine degli \nOspitalieri, da dove il loro istituto si propagò in Italia e \nfuori. Era scopo di questi filantropi di accogliere i \nviandanti, assistere i pellegrini infermi, risarcire le \npubbliche vie, e costruire ponti e navigli per tragitto dei \nfiumi e dei laghi. È nominato nelle carte dell 'Archivio \nvescovile di Lucca la prima volta all’anno 952, dopo il \nqual tempo non se ne trova più menzione sino al 1056. È \ntuttora ignoto chi fosse il primo institutore di un sì pio \nstabilimento; il quale era già sorto in reputazione sul \ncadere del secolo XI, quando due coniugi lucchesi, nel \n1092 gli donarono molte facoltà e terreni in quei contorni. \nNel 1097 i figli del conte Uguccione di Fucecchio \nassegnarono all’Ospizio di Altopascio le rendite di alcune \nterre poste presso Pescia. Situato in vicinanza di Vivinaja, \nvilla celebre del marchese Bonifazio e della di lui figlia \ncontessa Matilde, fu preso sotto la protezione di questa \npotente donna, talchè gli oltramontani lo designarono nei \nloro itinerari sotto il nome di Ospizio di Matilda. La sua \nantica chiesa è volta a ponente, e serve di cappella \nall’altra in più vasta dimensione rifatta nel 1830. \nLa prima porta la data del 1330. Essa è lavorata a liste di \nmarmi bianchi, e di serpentina nera con vari ornati e tre \nstatue di marmo di rozza scultura, una delle quali ha \nscolpito nel libro che tiene in mano, l’anno 1065. Due \nstatue di stile più purgato erano ai lati dell’altar maggiore, \nuna che rappresentava S. Jacopo patrono della Chiesa; \nl’altra S. Pietro titolare della pieve di S. Pietro in Campo, \ncui la chiesa d’Altopascio era soggetta. La mansione \ndell’Altopascio fu privilegiata da diversi pontefici, da \nAnastasio IV, nel 1154, da Onorio III, nel 1216, e da \nGregorio IX. Quest’ultimo approvò, nel 1239, la regola \ndell’ospedale di Altopascio distribuita in 96 capitoli, e di \ncui una copia scritta di quel tempo in volgare conservasi \npresso i Signori Capponi di Firenze. Quattro individui di \nquesta nobile famiglia tennero consecutivamente dal 1446 \nin poi il regime dell’ospizio suddetto, sino a che il \npontefice Sisto IV, nel 1472 concedette ai (ERRATA : \nmarchesi Capponi) conti Capponi il giuspadronato \ndell’Altopascio e della pieve di S. Pietro in Campo. Tentò \ndi privarneli il pontefice Paolo III per investirne il suo \nnipote cardinale Farnese. Ma cessò ogni contrasto, e con \nesso ebbe termine il caritatevole istituto, quando Cosimo I \ndestinò le sue entrate per una commenda del nuovo \nOrdine cavalleresco di S. Stefano. \nMagnifica è la torre dell’Altopascio di grandi pietre di \nmacigno, la cui sommità trovasi a braccia 88 sopra il \nlivello del mare e di dove si domina tutta la Val di \nNievole . Era il suono vespertino della sua campana \nopportuno segnale di direzione ai viandanti che a \nquell’ora non avevano ancora attraversato i palustri \nboschi della Cerbaja. La torre servì posteriormente di \nfortilizio nelle guerre battagliate tra i Fiorentini e i \nLucchesi. \nDalle frequenti visite e passaggi per l’Altopascio ebbe \norigine il contiguo castello noto nella storia militare per la \ndisfatta che ivi seguì nel 1325 dell’esercito fiorentino \ninvestito dal capitano insigne lucchese Castruccio \nCastracani. Continuò a far parte il suo territorio della \nRepubblica di Lucca sino all’anno 1338, epoca in cui per \ntrattato fu consegnato esso e la maggior parte della Val di \nNievole ai fiorentini, che ne fecero un luogo munito. \nQuivi esiste una Dogana di confine presso al ponte sul rio \nTassinaja, al così detto porto, perchè ivi presso si caricano \ni generi di una gran parte del Pesciatino contado \nconducendoli per il lago di Bientina e di là per il suo \nemissario (la Seressa) in Arno. – Vedere LAGO di \nBIENTINA. \nLa parrocchia di S. Jacopo d’Altopascio comprende 1100 \nabitanti. \n\n ",
    "original_title": "ALTOPASCIO",
    "byte_offset": 360127
  },
  {
    "context": "",
    "title": "ALTOPASCIO di Maremma",
    "body": "– Vedere TEUPASCIO.",
    "original_title": "ALTOPASCIO di Maremma",
    "byte_offset": 364621
  },
  {
    "context": "",
    "title": "ALTOREGGI (S. MARTINO A) già TOREGGIO",
    "body": "Casale \ne popolo nel Val d’Arno superiore, Comunità \nGiurisdizione piviere e miglia toscane 2 e 1/2 a maestro di \nFigline, Diocesi di Fiesole, Compartimento di Firenze. \nRisiede alle falde meridionali del monte Scalari. \nHa una popolazione di 218 abitanti.",
    "original_title": "ALTOREGGI (S. MARTINO A) già TOREGGIO",
    "byte_offset": 364671
  },
  {
    "context": "",
    "title": "ALVERNIA, VERNIA (Petra Verna)",
    "body": "Santuario insigne \nsul monte omonimo nell’Appennino posto fra il Tevere e l’Arno presso al nodo centrale del Bastione fra le sorgenti \ndel Corsalone e dell’Anscione tributari dell’Arno, e le \nfonti del Singerna influente nel Tevere; nel grado 43° 44’ \ndi latitutidine e 29° 35’ di longitudine a un’elevatezza di \n1944 braccia sopra il livello del mare, circa 600 braccia \nsotto la cresta del suo cucuzzolo. Appartiene alla \nComunità di Chiusi Casentinese, da cui è 2 miglia toscane \nal settentrione Giurisdizione e 7 miglia toscane a levante \ndi Bibbiena, Diocesi e Compartimento di Arezzo. – Fu \nsignoria dei conti di Chiusi e di Montedoglio derivati da \nun Goffredo figliuolo d’Ildebrando privilegiato da Ottone \nI (7 dicembre 967), che gli accordò in feudo una gran \nparte dell’Appennino Casentinese con le sue diramazioni, \ncioè i monti e boschi di Calva ne, di Caprese e del \nForesto sino in Petra Verna E ben si addice il nome di \npietra al nudo sasso che Orlando signore di Chiusi donò \nnel  1213 all’insigne suo ospite S. Francesco, e che i figli \ndi quel dinnasta nel i 274 confermarono ai frati \ndell’Alvernia, nel tempo che consegnarono loro la \nscodella ed il bicchiere usati dal Patriarca di Assisi alla \ntavola del conte Orlando. Fu edificato il primo Eremo nel \n1218 alla base meridionale del gran masso di macigno che \nsporge acuto sopra il dorso della montagna incombente ai \nstrati di calcarea compatta color bianco-grigio. \nLa prima chiesa dedicata alla Madonna degli Angeli diede \nil titolo a quella che fece innalzare li d’appresso in più \nampia forma, nel 1348, Saccone Tarlati di Pietramala. Il \nconventino e chiesa delle Stimate fondati sul crudo sasso , \ndove S. Francesco da Cristo prese l’ultimo  sigillo, furono \ncompiti nel 1264 a spese del conte Simone di Battifolle. \nQuesto devoto Eremo protetto costantemente dai \npontefici, lo fu eziandio dalla Repubblica fiorentina, e \nsingolarmente dall’arte della Lana, cui lo raccomandò \nEugenio PP. IV, nel 1432. La generosa pietà dei fiorentini \nsi distinse, allorchè da essi fu con magnificenza \nriedificato il tempio, nel 1459, decorandolo di pregevoli \noggetti d’arte con vasti annessi e comodi loggiati, che \nguidano dalla chiesa maggiore all’Eremo delle Stimate. \nNuovi e non meno distinti favori la Repubblica fiorentina \nelargì a questo ospitaliero asilo, dopo che fu barbaramente \ndevastato, nel 1498, dall’esercito veneziano penetrato a \ntraverso dell’Appennino della Vernia. E quantunque ivi \npiù non esistino le pitture di Taddeo Gaddi, e d’Jacopo \ndel Casentino, trova bene di che appagarsi il dilettante nei \nmolti quadri e sculture di terra invetriata condotte con \nsorprendente magistero e esattezza di disegno. – \nRisiederono in questo Santuario dal 1218 al 1430 i Minori \nconventuali, e quindi gli Osservanti, che nel 1625 \ncedettero il luogo a quelli della Riforma, la cui famiglia \ncomposta di cento religiosi esercita costantemente una \ncaritatevole ospitalità verso i passeggeri che ivi in copioso \nnumero nella buona stagione concorrono. \nLa montagna dell’Alvernia dal lato del Casentino è tutta \ndi alberese bianco, a cominciare dalla sua base luogo il \ntorrente Corsalone. La qual roccia, a scanso di qualche \ninterruzione spettante al galestro, seguita costantemente \nsino alla gran rupe di macigno su cui riposa il Convento. \nQuest’ultima, disposta a strati altissimi, in forma di \nscogliere spiombanti e sconnesse, costituisce il dorso del \nmonte che ha un miglio o poco più di periferia. Essa è \nrivestita di boschi, mentre la stessa rupe continua a \nmostrarsi sino al comignolo che porta il nome di monte di \nPenna. Quivi intorno sorgono eccelsi faggi ed abeti, \ntramezzo agli aceri e a frassini che con la loro ombra \nsegnalano da lungi la chiusa selvosa di quei claustrali. \nUna strada provinciale mulattiera che da Bibbiena sale al \nconvento dell’Alvernia costituisce il più frequentato \npassaggio per scendere dal lato di scirocco lungo il \ntorrente Anscione alla Pieve S. Stefano in Val Tiberina, e \nsormontare dal lato di settentrione il giogo del Bastione \npassando dal Trivio alle Balze, o a Verghereto. \nNei contorni dell’Alvernia nacque nel secolo XVII \nInnocenzo  Martini autore di una storia d’Italia e di un \npoemnetto sulle lodi del Casentino.",
    "original_title": "ALVERNIA, VERNIA (Petra Verna)",
    "byte_offset": 364976
  },
  {
    "context": "",
    "title": "AMA (S. BIAGIO A)",
    "body": "Casale e popolo alle falde \noccidentali del monte di Camaldoli in Casentino nel \npiviere Comunità Girurisdizione e 2 miglia toscane a \ngreco di Pratovecchio, Diocesi di Fiesole, Compartimento \ndi (ERRATA : pieve di Fierenze) Arezzo. \nRisiede la chiesa in una piaggia a sinistra della via che da \nPratovecchio sale al S. Eremo, presso la quale vedesi in \nun risalto di poggio l’antica torricella, o Casatorrita, che \nfu signoria dei conti Guidi, sino da quando il Conte Guido \nfiglio del Conte Alberto, stando nella canonica del \npievano di Stia, nell’aprile del 1054 donò alla vicina \nchiesa di Sprugnano terre poste nel casale di Ama (Ann. \nCAMALD .) \nLa parrocchia di S. Biagio a Ama conta 87 abitanti.",
    "original_title": "AMA (S. BIAGIO A)",
    "byte_offset": 369354
  },
  {
    "context": "nel Chianti.",
    "title": "AMA",
    "body": "Villa ch’ebbe chiesa parrocchiale (S. \nLorenzo) annesso della pieve di S. Polo nei monti del \nChianti alla sinistra del fiume Arbia, Comunità \nGiurisdizione e 3 miglia toscane a libeccio di Gajole, \nDiocesi di Fiesole, Compartimento di Siena. Questo \ncasale è rammentato nella dotazione fatta dal gran conte \nUgo nel 998 alla Badia di Poggibonsi. – All’Ama del \nChianti riferiscono pure varie membrane della Badia di \nVallombrosa, e di Coltibuono dei secoli XII e XIII. – Vi \nebbero signoria sino da detta epoca i Ricasoli da \nCacchiano, uno de’quali, Diotisalvi di Drudolo di \nRuggiero da Cacchiano, nel 23 dic. 1219 vendè alla Badia \ndi Coltibuono per lire 80 senesi la metà di alcuni effetti \nposti nel castello di Ama dove tuttora esiste una loro villa \ne cappella detta di S. Andrea in Adine. (ARCH. DIPL. \nFIOR. Vallombrosa .)",
    "original_title": "AMA",
    "byte_offset": 369354
  },
  {
    "context": "Sul monte Albano",
    "title": "AMATO (S.)",
    "body": "presso la Torre di S. \nAlluccio nel Val d’Arno inferiore, (ERRATA : Comunità \nGiurisdizione e 2 miglia toscane a levante di \nLamporecchio), Comunità di Vinci, Giurisdizione e 5 \nmiglia toscane a greco di Cerreto Guidi, Diocesi di \nPistoja, Compartimento di Firenze. \nIl suo nome è un’alterazione di quello che portava un \nmonastero e chiesa di benedettini esistente sino dal secolo \nX su questo monte sotto il tit. di S. Tommaso, cangiato \ndal volgo in San Tomato e finalmente in S. Amato. – Fu \nun’antica prioria della Badia di S. Antimo in Val d’Orcia, \nconfermata a questo monastero da Arrigo III nel 17 dic. \n1051. \nRiferisce alla stessa chiesa una permuta di beni seguita nel 1105 fra il priore di S. Tommaso e Ildebrando signore \ndi Monsummano e di Montecatini (LAMI Odepor.); e \nquindi una vendita fatta nel 1128 col consenso \ndell’Abbazia di S. Antimo a Uberto vescovo di Lucca di \nalcune possessioni della provenienza medesima situiate a \nMonsummano, a Maona, a Marliana, a Montecatini e a \nPescia. (Memor. Lucch. T. V.) \nDecaduto in tal guisa di fortuna il priorato di S. Amato fu \naggregato sino dal secolo XIV alla vicina chiesa \nparrocchiale di S. Pietro a S. Amato, (ERRATA : sino a che \nsul declinare del secolo XVIII sino a che sul declinare del \nsecolo XVIII venne essa pure soppressa e riunita al \npopolo di S. Maria a Orbignano) la quale parrocchia nel \n1833 contava 205 abtanti. – Vedere VINCI, Comunità.",
    "original_title": "AMATO (S.)",
    "byte_offset": 370958
  },
  {
    "context": "in Val d’Ombrone pistojese.",
    "title": "AMATO (S.) o S. MATO",
    "body": "– Vedere MATO (S.)",
    "original_title": "AMATO (S.) o S. MATO",
    "byte_offset": 372443
  },
  {
    "context": "",
    "title": "AMBRA",
    "body": "Castello in Val d’Arno superiore presso il \nfiume Ambra che ne rasenta il suo poggio dal lato \noccidentale, nella Comunità Giurisdizione e 5 miglia \ntoscane a ostro del Bucine, Diocesi e Compartimento di \nArezzo. \nL’antico Castello dov’è la sua chiesa parrocchiale (S. \nMaria) è fabbricato sul poggio a cavaliere della strada \nantica che percorre la valle e per Montalto Berardenga \nscende in Val d’Ambra. La parte moderna è fabbricata nel \npiano a piè del castellare. \nFu viscontado della chiesa Aretina dominato dai Tarlati e \ndagli Ubertini, stati espulsi di là da’Fiorentini che ne \nabbatterono la rocca alla metà del secolo XIV. \nLa sua chiesa eretta in prioria nel 1737 è suffraganea della \npieve dei SS. Quririco e Giuditta a Capannoli, la quale è 2 \nmiglia al suo settentrione. – Quivi esiste una tavola che si \nreputa dipinta da Giovanni Mannozzi detto Giovanni da \nS. Giovanni, appartenuta alla pieve di Galatrona. \nHa una popolazione di 577 abitanti.",
    "original_title": "AMBRA",
    "byte_offset": 372522
  },
  {
    "context": "",
    "title": "AMBRA (S. MARTINO D’)",
    "body": "Piccolo villaggio detto \naltrimenti la Villa S. Martino, con chiesa parrocchiale \ndedicata a S. Biagio, in Val d’Ambra Comunità, \nGiurisdizione e 6 miglia toscane a ostro del Bucine, \npiviere di S. Maria a Monte Benichi, Diocesi e \nCompartimento d’Arezzo. \nRisiede alle falde orientali dei monti che separano il \nChianti dalla Val d’Ambra, alla sinistra di questo fiume e \ndella strada che viene dalla Valle dell’Ombrone, in una \npiaggia coltivata a vigne e oliveti. \nLa Villa S. Martino ha 109 abitanti.",
    "original_title": "AMBRA (S. MARTINO D’)",
    "byte_offset": 373517
  },
  {
    "context": "",
    "title": "AMBRA DEL POGGIO A CAJANO",
    "body": "Con questo nome \nderivato da un vicino fossatello fu distinta nei primi tempi \nla superba villa R. eretta nel Poggio a Cajano da Lorenzo \nil Magnifico; la quale pochi anni dopo servì di tema a una \ngraziosa prolusione poetica detta da Angiolo Poliziano \nnello studio fiorentino. – Vedere POGGIO a CAJANO.",
    "original_title": "AMBRA DEL POGGlO A CAJANO.",
    "byte_offset": 374061
  },
  {
    "context": "",
    "title": "AMBRA (VALLE DELL’)",
    "body": "È formata da due sproni che \nstaccansi dalla diramazione secondaria dell’Appennino \ndel Chianti, da Monte Luco cioè della Berardenga, le cui \nbranche fiancheggiano il lato sinistro della valle \nriducendosi in colline fino a che giungono a Levanella nel \nVal d’Arno superiore. Costituiscono l’opposto fianco le \npropaggini settentrionali del monte di Palazzuolo che per \nS. Pancrazio, Civitella, Monteluci e Pergine si distendono \nsino alle sponde dell’Arno di fronte al paese di Laterina. \nSta nel fondo della valle a ostro il Monta di Palazzuolo; i \npoggi di Civitella la chiudono a oriente, mentre a \noccidente confina con le creste di Monte Fienali, e di \nMonte Luco sino a Galatrona. – È situata fra il grado 29° \ne 29° 14’ di longitudine, e il grado 43° 21’ e 43° 30’ di \nlatitudine. \nIl fiume che gli dà il nome trae la sua sorgente dalle più \nalte pendici di Monte Luco, di dove percorre per sette \nmiglia toscane da settentrione a ostro accogliendo il \ntributo del torrente Ambrella sino a che giunto sotto al \npoggio di Montalto Berardenga inverge il suo cammino \nda ostro a greco; quindi a settentrione rasenta a sinistra il \ncasale di (ERRATA : Pietrafitta) Pietra viva, e più sotto \nlascia alla sua destra la Badia e Castello di Ruoti, dove \naccoglie il torrente Lustignano. Bagna a metà del suo \ncorso il Castello di Ambra, quindi il borgo di Capannoli \nalla confluenza del torrente Trove, e poco lungi di là il \nborgo di Pogi, dov’è un ponte che cavalca la strada \nprovinciale, la quale ritorna sulla destra del fiume passato \nil castello del Bucine. Qua l’Ambra schiudendosi dai \npoggi si precipita da un balzo nella pianura. Il terzo e più \ngrandioso ponte dell’Ambra esiste all’ingresso di Levane \nsulla strada Regia Aretina, nel qual punto il fiume piega \nda settentrione a maestro per entrare nell’Arno sotto \nLevanella dopo aver raccolto in quest’ultimo tronco il \ntorrente Caposelvi. Corre il fiume Ambra dalle sorgenti \nsino dopo la sua caduta al Bucine quasi costantemente per \n20 miglia fra strati dì pietra arenaria e di schisto marnoso, \naffacciandosi in alcuni luoghi la calcarea compatta \nsottostante al macigno. \nSono racchiuse nella Valle dell’Ambra la Comunità del \nBucine, i cinque comuni distrettuali di cui è capoluogo \nPergine, e una porzione delle Comunità di Civitella, di \nMontevarchi, e di Gajole. \nDue strade provinciali staccansi dalla Regia del Val \nd’Arno, una detta del Bastardo, la quale, a partire dalle \ncolline orientali di Levane, passa da Pergine e Civitella \ndove scende in Val di Chiana. L’altra si dirama da \nLevane, costeggia la destra del fiume Amb ra fino al ponte \ndel Bucine, e ritorna su lo stesso lato al ponte di Pogi. \nGiunta a Capannoli si diverge in due direzioni, una a \nsinistra per Civitella in Val di Chiana, e l’altra a destra \nlungo l’Ambra sino al Castello omonimo, dove si \nsuddivide, passando un ramo alla sinistra del fiume sino \nalla foce di Montalto Berardenga per scendere in Val \nd’Ombrone, mentre la via lungo la destra del fiume \nAmbra è stata recentemente condotta alla sommità del \nMonte di Palazzuolo, dove si congiunge alla strada R. da \nSiena a Arezzo.",
    "original_title": "AMBRA (VALLE DELL’)",
    "byte_offset": 374402
  },
  {
    "context": "",
    "title": "AMBRA (VISCONTADO DI VAL D’)",
    "body": "Sotto questo \nnome usato spesse volte dagli storici fiorentini si sottintendeva quella parte di contrada della Val d’Ambra, \ni di cui abitanti erano vassalli dei conti Guidi, governati \nda un loro rappresentante o potestà, che aveva il titolo di \nVisconte. \nI visconti di Val d’Ambra risiedevano sino dal principio \ndel secolo XIII in Bucine, ed anche in Pogi. Essi facevano \nragione o per meglio dire avevano facoltà di angariare le \npopolazioni del Viscontado d’Ambra. Dipendevano dai \nconti Guidi i castelli di Caposelvi, Galatrona, Bucine, \nPogi, Mercatale, Torre S. Reparata, Rendola, \nTontennano, ec. \nAnche la chiesa aretina aveva il suo viscontado in Val \nd’Ambra, di cui fu capo luogo Civitella; ed è quel \nviscontado rammentato da Giovanni Villani all’anno \n1337, quando lo possedeva Saccone Tarlati che l’acquistò \ndal vescovo Guido suo fratello. Componevasi dei castelli \ndi Civitella, Ambra, Cennina, Leolino e Cacciano, \nallorché lo riteneva il vescovo Buoso degl’Ubertini \nsuccessore de’Tarlati, o i suoi nipoti, i quali a forma del \ntrattato di Sarzana, del 1353, dovettero rilasciarlo libero \nalla Repubblica fiorentina, sotto il dominio della quale \nvarie popolazioni di Val d’Ambra si erano date sino dal \n1350. \nA quest’epoca il Comune di Firenze, secondando il suo \nsistema politico già felicemente conseguito contro altri \ntirannetti del Val d’Arno superiore e del Mugello, dette \nordine che si fabbricasse nel luogo detto Selvapiana in \nVal d’Ambra una terra munita, acciocchè quelli di \nCastiglion Alberti, della Badia d’Agnano, della pieve di \nPrisciano, di Capannoli, di S. Leolino, di Monteluci, di \nCacciano e di Cornia vi andassero ad abitare, con la mira \ndi lasciare desolati i castelli di nuovo acquisto, e togliere \nai vecchi signori ogni speranza di riaverli (AMMIR. Istor. \nfior.)",
    "original_title": "AMBRA (VISCONTADO DI VAL D’)",
    "byte_offset": 377628
  },
  {
    "context": "",
    "title": "AMBROGIANA",
    "body": "Villa Granducale sulla strada Regia \npisana alla seconda posta da Firenze presso la confluenza \ndel fiume Pesa nell’Arno, un quarto di miglio toscane a \nponente di Monte lupo, dalla di cui Comunità \nGiurisdizione e piviere dipende la parrocchia de’SS. \nQuirico e Lucia all’Ambrogiana, Diocesi e \nCompartimento di Firenze. \nLa più antica memoria di questa chiesa di S. Quirico che \nin origine fu la parrocchia del distrutto castello di \nMalborghetto, reputo essere la indicata da una membrana \ndel 1003, quando il conte Lotario de’Cadolingi assegnò \nalla Badia di Fucecchio 17 poderi, parte dei quali situati \nnel luogo di S. Quirico piviere di S. Ippolito in Pesa; ed è \nforse la stessa chiesa di S. Quirico, dove nel giugno del \n1204 furono firmati i preliminari di pace fra la Repubblica \nfiorentina, il Comune di Pistoja e i conti di Capraja. \n(LAMI Odeporic. e ZACCAR. Anecd. pistor.) \nLa R. Villa dell’Ambrogiana fu fatta innalzare dal G. D. \nFerdinando I sui fondamenti di una più antica casa di \ncampagna appartenuta all’estinta famiglia fiorentina \nArdinghelli passata poi nei Corboli. È di forma cubica con \nquattro torrioni agli angoli e quattro porte d’ingresso, di \nfronte a grandiosi viali. È ricca di acque perenni \ncondottevi dai vicini poggi per ordine del prenominato \nGranduca. Fu abbellita di accessori da Cosimo III che \nl’ornò di molti quadri rappresentanti animali e fiori di \nvaria specie, dipinti dai due Scacciati, e da Bartolommeo \nBimbi di Settignano. Lì presso lo stesso Cosimo III fondò \nun convento ai frati Minori della riforma di Spagna, \nmantenuti a spese del R. erario, soppressi sulla fine del \nsecolo XVIII. Ferdinando III di gloriosa memoria ordinò \nnuovi annessi per le RR. Scuderie sostenute da grandiose \nsostruzioni dal lato dell’Arno. \nNon è frequentata che di passaggio dalla I. e R. Corte, sia \nper la sua vicinanza alla strada postale, e forse ancora per \nessere troppo esposta a quel vento, che al dire del Redi, \nivi tira, e tirerà in eterno. (Lett. scritta dall’Ambrogiana il \n13 marzo 1683.). – Vedere, MALBORGETTO e \nMONTELUPO. \nLa parrocchia de’SS. Quirico e Lucia ha 802 abitanti.",
    "original_title": "AMBROGIANA",
    "byte_offset": 379523
  },
  {
    "context": "(Amelia).",
    "title": "AMEGLIA",
    "body": "Castello sulla foce del fiume Magra \ncon pieve (S. Vincenzio martire) Capoluogo di Comunità \nnel Mandamento e 4 miglia toscane a levante di Lerici, 2 \nmiglia toscane a ponente della distrutta città di Luni, nella \nprovincia di Levante, Diocesi di Sarzana, Regno Sardo. \nRisiede alla destra della Magra nel grado 27° 38’ di \nlongitudine e 44° 4’ di latitudine alla base orientale del \nPromontorio Lunense presso la così detta Punta del Corvo \ne la Rupe bianca segnalata dal Petrarca (Epist. fam. del \nlib. V. Africa lib. VII.) \nIl suo nome sembra di origine romana, e forse una \ncorruzione d’Emilia, dall’antica via Consolare che Emilio \nScauro prolungò luogo il littorale toscano passando per \nLuni. \nVi ebbero dominio sino dal secolo IX i vescovi e conti di \ndetta città, ai quali fu confermato il castello di Ameglia, \nnel 963 dall’imperatore Ottone I, nel 981 da Ottone II nel \n1183 e 1185 da Federigo I. L’ultimo dei quali concesse al \nVescovo Pietro anche il porto o scalo di Ameglia sulla \nbocca di Magra. \nNel 1151 il vescovo Gottifredo stava in Ameglia quando \ncedè la pieve di Carrara con le sue chiese filiali ai \ncanonici Lateranensi di S. Frediano di Lucca. – Fu il \ncastel d’Ameglia, nel 1252, dai prelati e conti di Luni \nalienato alla famiglia Fiesco dei conti di Lavagna. \nOccupato esso dalle armi della Repubblica di Genova nel \n1283, fu restituito ai vescovi lunensi, cui lo tolsero nel \n1296 i Sarzanesi, incorporandolo al loro territorio. –  \nEsistono tuttora alla bocca di Magra, un miglio sotto \nl’Ameglia, pochi avanzi della chiesa degli Agostiniani \neremiti, detta la Croce, luogo famoso per il colloquio ivi \ntenuto dal principe dei poeti toscani con il monaco Ilario, \ne per una lettera dallo stesso frate diretta dalla foce di \nMagra a Uguccione della Faggiuola. \nComunità di Ameglia. – Il comune di Ameglia ha una \nsuperficie di circa 6 miglia toscane quadrate, con una \npopolazione di 1567 abitanti, equivalenti a 260 per ogni \nmiglio. Essa comprende il Comunello di Monte Marcello \nsituato sulla criniera del promontorio, detto già Monte \nCaprione, con più il paesetto di Telaro, che risiede sulla \nspiaggia all’imboccatura del Golfo della Spezia presso la \nbase occidentale dello stesso promontorio. \nIl suo territorio è circondato tra scirocco e ponente dal \nmare; a levante il fiume Magra lo divide dal Comune di \nCastelnuovo, mentre per gli altri lati verso il monte sino al \nlido trovasi a contatto con il Comune di Lerici. – Ameglia risiede in una pianura alquanto palustre per i ristagni e \nalluvioni del fiume Magra; il quale ivi presso biforcando \ncircoscrisse per molti secoli un’isola, dove fu la corte di \nCamixano dei marchesi Estensi ec. dai quali pervenne in \nbenefizio, parte al monastero di S. Venerio (anno 1055) \nparte alla cattedrale di Luni (anno 1085.) Li stessi dinasti \ndominavano pure nel vicino Monte Caprione, quando fu \npromossa la celebre lite discussa nella chiesa di S. \nAlessandro in Lucca nel 1124. (MURAT. Ant. Estens.) \nIl territorio di Ameglia spetta per circa due terzi al poggio \nche costituisce l’ultimo sprone del Capo Corvo sino alla \nRupe bianca , rupe formata di una roccia calcarea \ncristallina che simula i caratteri di un marmo traslucido \ncon prismi di quarzo e frammenti di clorite. \nLa qualità del terreno che riveste il Monte Marcello \nappartiene in gran parte a un macigno di grossi frammenti \nalternante con lo schisto argilloso sino a che a \nquest’ultimo subentra uno schisto talcoso-cloritico. Ciò \nspecialmente ha luogo nella pendice occidentale dove il \ncalcareo sotto stante offre un tessuto granulare e \ncristallino, il quale partecipa dei caratteri di quello \ndell’opposto promontorio e isola Palmaria, donde cavasi il \nmarmo nero di Portovenere. Forse dal suo tetro colore \nprese il nome di Corvo l’estremo  lembo del promontorio \ndi Luni. (PETRARCA I. c. e  UBERTI  Dittamondo). \nI principali prodotti territoriali consistono in olivi, viti, e \naltri frutti, quali prosperano sulle pendici del promontorio, \nsostituiti in gran parte alle selve di leccio, le cui piante un \ndì occupavano la massima porzione del monte, che già ne \nportò il nome. – Vedere LERICI. \nNel dorso del promontorio a cagione dei venti mancano \npiante d’alto fusto; bensì v’abbondano i mirti, i timi, la \nsantoreggie e altre pianticelle odorose, le quali forniscono \nuna squisita pastura alle greggie indigene. \nAlla scarsità dei prodotti territoriali suppliscono gli \nAmeglini con la loro industria, consistente precipuamente \nnella pescagione, e nel fornire le provvisioni di cui \nabbisognano i piccoli legni che riparano a bocca di \nMagra, dov’è un fondo di circa 6 braccia. \nMancano in questo Comune strade rotabili; la sola \ncomunitativa è quella che da Sarzana lungo la Magra \nguida all’Ameglia. Un’altra pel littorale vi giunge da \nLuni. In tutti i casi conviene tragittare la Magra in \nnaviglio. – Vedere MAGRA fiume. \nRisiede all’Ameglia la sola autorità amministrativa del \ngonfaloniere, che ivi appellasi sindaco, e che corrisponde \ncon l’intendente amministrativo della provincia, residente \nalla Spezia. Per le cause civili di prima istanza vi tiene \nragione il giudice di Lerici; mentre spettano al Tribunale \ncollegiale di Sarzana gli appelli civili, i processi criminali \ne gli affari di commercio. – Vedere SARZANA.  \n \nPOPOLAZIONE della Comunità di AMEGLIA distribuita \nper parrocchie \n \n- nome del popolo: AMEGLIA, titolo della parrocchia: S. \nVincenzo Martire (Pieve), abitanti  n° 752 \n- nome del popolo: Monte Marcello, titolo della \nparrocchia: S. Pietro  (Propositura), abitanti n° 417 \n- nome del popolo: Tellaro, titolo della parrocchia: S. \nGiorgio (Rett.), abitanti  n° 398 \n- Totale abitanti n° 1567 \n\n \n \nAMIATA (MONTE).\n\n– Vedere MONTAMIATA.",
    "original_title": "AMEGLIA",
    "byte_offset": 381711
  },
  {
    "context": "(Admeata) nel Lucchese.",
    "title": "AMIATA",
    "body": "– Vedere MEATI.",
    "original_title": "AMIATA",
    "byte_offset": 387520
  },
  {
    "context": "",
    "title": "AMOLA (S. MARIA DI) o LAMOLA",
    "body": "Antica cella dei \nmonaci del Montamiata fra Arcidosso e Monte Laterone \nalle pendici occidentali del Monte Amiata sul torrente \nEnte tributario dell’Orcia, popolo di Monte Laterone, \nComunità Giurisdizione e un miglio toscano a maestro di \nArcidosso, Diocesi di Montalcino, già di Chiusi, \nCompartimento di Grosseto. \nQuesto luogo di cui si trova menzione sino dall’860 \napparteneva alla Badia Amiatina, cui fu confermato dal \npontefice Gregorio V, dall’imperatore Arnolfo nell’896, e \nda Corrado II nel 1036. – Non resta oggi che una chiesa a \ntre navate di antica struttura, dove si venera un simulacro \ndella B. Vergine tenuto dai popoli limitrofi in grande \nvenerazione. Poco lungi di qua trovansi i ruderi \ndell’antico convento di S. Processo abitato sino al 1782 \ndai Minori conventuali di S. Francesco, le cui sostanze \nfurono date all’ospedale di Castel del Piano.",
    "original_title": "AMOLA (S. MARIA DI) o LAMOLA",
    "byte_offset": 387618
  },
  {
    "context": "",
    "title": "AMOLE",
    "body": "– Vedere LAMOLE.",
    "original_title": "AMOLE",
    "byte_offset": 388542
  },
  {
    "context": "",
    "title": "AMONE fiume",
    "body": "– Vedere LAMONE.",
    "original_title": "AMONE fiume",
    "byte_offset": 388573
  },
  {
    "context": "",
    "title": "AMORE (PONTE ALL’)",
    "body": "Piccola borgata nella Comunità \nGiurisdizione e un quarto di miglio da Sesto nel popolo di \nS. Romolo a Colonnata, 5 miglia toscane a maestro di \nFirenze, Diocesi e Compartimento medesimo. – Prende \nnome da un ponticello che cavalca il torrente Rimaggio \npresso la magnifica fabbrica di porcellane del marchese \nGinori. –  Vedere DOCCIA di SESTO e COLONNATA.",
    "original_title": "AMORE (PONTE ALL’)",
    "byte_offset": 388610
  },
  {
    "context": "",
    "title": "AMOROSA",
    "body": "Villa in Val di Chiana popolo di S. Lucia, \nComunità Giurisdizione e 2 miglia toscane a ostro di \nAsinalunga, Diocesi di Pienza, già di Arezzo nel cui \nCompartimento è compresa. \nÈ posta alla base settentrionale del poggio detto di Piazza \no della Badia di Sovicille fra vaghe e ben coltivate \ncollinette, attraversata dalla via provinciale che sale a \nMontisi e per S. Giovanni d’Asso dirigesi a Montalcino. \nPrese nome dal torrente Amorosa che ne percorre il suolo \ndal lato di levante. \nHa l’aspetto di piccolo castello baronale circondato di \nmura che racchiudono il palazzo di campagna e le \nfabbriche accessorie di una ben coltivata tenuta di \nproprietà della nobile famiglia senese Piccolomini, ora \nPannilini. – Vedere ASINALUNGA .",
    "original_title": "AMOROSA",
    "byte_offset": 389001
  },
  {
    "context": "Rocca e Casale in Val di Sieve,",
    "title": "AMPINANA",
    "body": "la cui \nparrocchia (S. Michele) è filiale della pieve di Corella, \nComunità Giurisdizione e 4 miglia toscane a levante di Vicchio, Diocesi e Compartimento di Firenze. – Risiede \nsulla costa di un contrafforte che scende dall’Appennino \ndi Belforte fra i torrenti Corella e Botena. \nFu castello de’conti Guidi del ramo di Marcovaldo da \nDovadola. Nel 1291 la Rocca di Ampinana fatta asilo dei \nghibellini fu presa dai fiorentini che la disfecero dai \nfondamenti, non senza ricompensare i conti proprietari di \nessa con lo sborso di 3000 fiorini. (G. VILLANI lib. VII.) \n– In Ampinana a tempi più remoti avevano qualche \npossessione i vescovi di Fiesole, confermata loro dal \npontefice Pasquale II nel 1103 e da Innocenzo II nel \n1134.(LAMI Mon. Eccl. Flor.) \nFu di Ampinana quel notaro Giovanni Buti che rogò nella \nBadia di S. Gaudenzio alcuni patti fra i capi ghibellini \nbanditi da Firenze, nel numero dei quali eravi presente \nDante Alighieri. – Vedere SAN GODENZO. \nLa parrocchia di S. Michele d’Ampinana ha 122 abitanti.",
    "original_title": "AMPINANA",
    "byte_offset": 389766
  },
  {
    "context": "nella Maremma Grossetana.",
    "title": "AMPIO (VALLE DELL’)",
    "body": "– Porta un tal nome una Vallecola percorsa dal torrente \nAmpio che ha la sua origine sul fianco australe del monte \ndi Tirli nella Comunità e Giurisdizione di Gavorrano, e \nsbocca nel Palude di Castiglione della Pescaja alla \nBadiola già detta ad Lutum o al Fango. – Sembra riferire a \nquesta Valle dell’Ampio la donazione fatta da Lodovico \nPio all’Abazia di S. Antimo in Val d’Orcia, mercè la \nquale gli accordò in benefizio una parte di queste \nmaremme, ivi designate così. « Ex alia parte contra \noccidentem pergit per summitatem Montis Tirli \ndescendente usque ad Lutum; de Luto ad Vallem Impiam, \nde Valle Impia  ad Laserbe; de Laserbe venit in mare; \ndeinde juxta litus maris pervenit ad locum ubi stagnus in \nmare mittit, ec. – Vedere BADIOLA al FANGO e \nARCIONE.",
    "original_title": "AMPIO (VALLE DELL’)",
    "byte_offset": 390864
  },
  {
    "context": "in Val di Merse.",
    "title": "AMPUGNANO",
    "body": "Villa nella Comunità \nGiurisdizione popolo e miglia toscane 1 e 1/2 a scirocco \ndi Sovicille, Diocesi e Compartimento di Siena. – Risiede \nalla base orientale della Montagnuola sulla sinistra del \ntorrente Serpenna e della strada Regia Grossetana. \nVi ebbero dominio i conti Ardengheschi di Civitella, i \nquali sino dal secolo XII assegnarono il giuspadronato \ndella sua chiesa alla Badia di S. Lorenzo \ndell’Ardenghesca. (ARCH. DIPL. FIOR. Badia \nArdenghesca.)",
    "original_title": "AMPUGNANO",
    "byte_offset": 391708
  },
  {
    "context": "in Val di Chiana.",
    "title": "ANASCIANO",
    "body": "– Vedere NASCIANO.",
    "original_title": "ANASCIANO",
    "byte_offset": 392207
  },
  {
    "context": "in Garfagnana.",
    "title": "ANASTASIO (S.)",
    "body": "Villaggio che porta il \ntitolo della sua parrocchia (SS. Vincenzo e Anastasio) ed \nè arcipretura nel piviere Comunità e miglia toscane 1 e \n1/2 a settentrione di Piazza, Giurisdizione e 5 miglia \ntoscane a maestro di Camporgiano, Governo di \nCastelnuovo di Garfagnana, Diocesi di Massa già di \nSarzana, Ducato di Modena. \nRisiede alla destra del Serchio di Soraggio sulla estrema \npendice meridionale dell’Appennino di Sillano. – Fu \nComunità sino alla fine del secolo XVIII, compresavi la \n\npopolazione della piccola borgata di Petrognola. Confina \na settentrione con le ville di Cogna e di Giuncugnano; a \nlevante con Borsigliana e Vergnano mediante il fiume \nSerchio, a scirocco con S. Donnino; a ostro con Piazza e \nS. Michele; a ponente con Gragnana e Capoli. Il villaggio \ndi S. Anastasio ha 212 abitanti.",
    "original_title": "ANASTASIO (S.)",
    "byte_offset": 392261
  },
  {
    "context": "",
    "title": "ANASTASIO (S.) A QUARTO",
    "body": "Casale con parrocchia in \nVal di Chiana nella Comunità Giurisdizione Diocesi \nCompartimento e 4 miglia toscane a ostro di Arezzo. \nRisiede alla base settentrionale del monte di Lignano \npresso la strada postale di Perugia.  \nPorta il distintivo di Quarto dalla quarta pietra migliare, \nnome comune alla vicina pieve di S. Mustiola a Quarto, \nmatrice della cura di S. Anastasio; la quale conta 521 \nabitanti.",
    "original_title": "ANASTASIO (S.) A QUARTO",
    "byte_offset": 393116
  },
  {
    "context": "",
    "title": "ANCAJANO, o CAJANO in Val di Merse",
    "body": "Castello sul \ndorso della Montagnuola di Siena al confine dell’antica \nDiocesi di Volterra, da cui dipendeva la sua parrocchia di \nS. Bartolommeo nel piviere de’SS. Giusto e Clemente, \nattualmente della Diocesi di Colle Comunità \nGiurisdizione e 3 miglia toscane a settentrione di \nSovicille, Compartimento di Siena. \nÈ memorabile Ancajano nella storia per la difesa che \nfecero nel 1554 i suoi abitanti assaliti dall’esercito \nAustro-Ispano il quale devastò questo castello. (AMMIR. \nIstor. Flor.) \nDi qua derivarono due insigni pittori Senesi, Domenico \nBeccafumi, ed il suo cugino Baldassarre Peruzzi, il primo \ndei quali vogliono alcuni nativo della villa di Manciano \nnelle Masse di Siena. \nLa parrocchia di Ancajano conta 406 abitanti.",
    "original_title": "ANCAJANO, o CAJANO in Val di Merse",
    "byte_offset": 393555
  },
  {
    "context": "",
    "title": "ANCAJANO o CAJANO in Val d’Ombrone",
    "body": "Casale \nperduto la cui pieve (S. Giovanni Batista) fu portata a \nCasenovole nei monti di Pari fra la strada Regia \nGrossetana e il fiume Ombrone, nella Comunità e 12 \nmiglia toscane a settentrione di Campagnatico, \nGiurisdizione di Pari, da cui è circa 4 miglia toscane a \nostro. Diocesi e Compartimento di Siena. \nRiferisce a questo Ancajano una pergamena amiatina del \n988, relativa alla vendita di alcune case e possessioni che \naveva in Ancajano, a Casenovole, e ai Sette fonti la \ncontessa Willa vedova del Conte Ranieri degli \nArdengheschi. – Più frequenti memorie si trovano della \npieve di S. Giovanni a Ancajano nelle carte delle Trafisse \ndi Siena, che ne godevano il giuspadronato sino dal 1200 \nper elargità dei conti Ardengheschi. (ARCH: DIPL. FIOR. \nMon. delle Trafisse o del Santuccio.) – Vedere \nCASENOVOLE",
    "original_title": "ANCAJANO o CAJANO in Val d’Ombrone",
    "byte_offset": 394347
  },
  {
    "context": "",
    "title": "ANCHETTA",
    "body": "Borgata di poche case posta sulla strada \nregia Aretina che esce da Firenze dalla porta alla Croce, \nallo sbocco del torrente Zambra in Arno, nel popolo di S. \nPietro a Quintole, Comunità e Giurisdizione di Fiesole, \nDiocesi e Compartimento di Firenze che è 5 miglia \ntoscane a levante. Avvi qua un tabernacolo di una S. Vergine Assunta \ndipinta dal famoso Andrea del Castagno. Poco discosto \ndall’Anchetta trovasi una pescaja fatta nell’Arno per uso \ndi alcuni mulini del Barone del Nero, alquanto sotto alla \nbella pescaja e mulini del sig. Richard; per opera del \nquale il ramo importante della macinazione è stato \ncondotto a un punto da ridurre il frumento ben mondo ed \noffrire una farina affatto spoglia di crusca. – Vedere \nREMOLE e ROVEZZANO.",
    "original_title": "ANCHETTA",
    "byte_offset": 395221
  },
  {
    "context": "",
    "title": "ANCHIANO in Val di Serchio",
    "body": "Vico già castello con \nrocca, la di cui antica chiesa parrocchiale (S. Pietro) è \ncompresa nel piviere di Decimo, Comunità Giurisdizione \ne unmiglio toscano a ostro del Borgo a Mozzano, Diocesi \ne Ducato di Lucca, da cui è 11 miglia toscane a \nsettentrione. \nGiace alle falde del monte Pizzorno presso la strada \nde’Bagni di Lucca alla sinistra del Serchio, sopra un \nterreno calcareo argilloso stratiforme tinto di colore \npersichino da ossidi di ferro e di manganese, in mezzo a \ndeliziose campagne coltivate a viti, a olivi, campi sativi e \ncastagni. \nVi ebbero giurisdizione prima dei Soffredinghi i vescovi \ndi Lucca, uno dei quali nell’anno 925 diede ad enfiteusi ai \nnobili di Anchiano la metà del castello con le rendite e \ntributi spettanti alla chiesa dei SS. Pietro e Frediano di \nAnchiano, a condizione di fare circondare la rocca di un \nmuro lungo 20 e largo 15 piedi della misura di \nLiutprando, e di retribuire alla mensa vescovile l’annuo \ncenso di 6 denari di argento. \nI nobili di Anchiano ottennero nel 1062 dal pontefice \nAlessandro II, come vescovo di Lucca, nuova conferma \ndella preaccennata enfiteusi, più 72 case con terreni situati \nin quei dintorni. Li stessi nobili, nel 1228, prestarono \ngiuramento all’inviato pontificio, per il castello di \nAnchiano come patrimonio della contessa Matilda. (Mem. \nlucch. T. II e V.) \nIl Comune di Anchiano è nominato nei registri vaticani di \nCencio Camer. e nella Bolla d’Oro fra i castelli della Rep. \nlucchese, i quali tenevano dal partito di Carlo IV. – Nel \n1384 il suo territorio era addetto al Vicariato di Coreglia, \ne tre anni dopo furono designati i suoi confini per \nterminare le liti insorte con il popolo di Puriciano \nformandone una sola Comunità. (PACCHI Memor. della \nGarfagnana.) \nAnchiano ha una popolazione di 442 abitanti.",
    "original_title": "ANCHIANO in Val di Serchio",
    "byte_offset": 396006
  },
  {
    "context": "(Anclianum).",
    "title": "ANCHIANO in Val di Pesa",
    "body": "Castello esistito \nnel poggio detto della Ripa, la cui chiesa di S. Andrea \nfaceva parte del piviere di S. Pancrazio in Val di Pesa, \nComunità e Giurisdizione di San Casciano, Diocesi e \nCompartimento di Firenze. – È assai dubbio se a questo \nluogo possa riferire il CastelVecchio, il di cui popolo fu \nannesso a quello della suddetta pieve. \nSi fa menzione del castello di Anchiano nelle membrane \ndella Badia di Passignano, una delle quali scritta il 14 di \nagosto 1099 in Ancliano, ubi dicitur a Ripa territ. flor. \nVedere RIPA in Val di Pesa. \n\n \n ",
    "original_title": "ANCHIANO in Val di Pesa",
    "byte_offset": 397866
  },
  {
    "context": "",
    "title": "ANCIOLINA",
    "body": "– Vedere LANCIOLINA.",
    "original_title": "ANCIOLINA",
    "byte_offset": 398461
  },
  {
    "context": "",
    "title": "ANCISA dell’Appennino pistojese",
    "body": "– Vedere CAVINANA.",
    "original_title": "ANCISA dell’Appennino pistojese",
    "byte_offset": 398500
  },
  {
    "context": "",
    "title": "ANCISA di Mugello",
    "body": "– Vedere CERLIANO di Scarperia.",
    "original_title": "ANCISA di Mugello",
    "byte_offset": 398562
  },
  {
    "context": "",
    "title": "ANCISA di Val d’Arno",
    "body": "– Vedere INCISA.",
    "original_title": "ANCISA di Val d’Arno",
    "byte_offset": 398620
  },
  {
    "context": "in Val di Merse.",
    "title": "ANDICA",
    "body": "Villa nel popolo di S. \nFortunato, Comunità Giurisdizione di Murlo Diocesi e \nCompartimento di Siena, da cui è 12 miglia toscane a \nostro. \nForse il suo vero nome fu di Antica dalla vecchiezza di \nqualche castellare presso cui fu edificata, e che potè dirsi \nantica a distinzione del vicino Castelnuovo Tancredi, \nappartenuti entrambi ai conti Ardengheschi innanzi che \nfacessero la donazione di Murlo al vescovato dì Siena. – \nVedere MURLO.",
    "original_title": "ANDICA",
    "byte_offset": 398668
  },
  {
    "context": "di S. Gimignano. ",
    "title": "ANDREA (S.) A SANT’ANDREA",
    "body": "Borgata che porta il tit. della chiesa parrocchia, posta \nnelle colline alla destra del (ERRATA: fiume Era) fiume \nElsa fra Certaldo e S. Gimignano, nella cui Comunità e \nGiurisdizione trovasi compresa, piviere di Cellole, \nDiocesi di Volterra, Compartimento di (ERRATA: \nFirenze) Siena. \nHa una popolazione di 73 abitanti. \nMolte sono le contrade, le villate o casali distinti nella \ngran carta geometrica della Toscana con il titolare della \nparrocchia. La loro descrizione trovisi riportata alla \nrespettiva località.",
    "original_title": "ANDREA (S.) A SANT’ANDREA",
    "byte_offset": 399145
  },
  {
    "context": "in Adine.",
    "title": "ANDREA (S.)",
    "body": "– Vedere AMA nel Chianti.",
    "original_title": "ANDREA (S.)",
    "byte_offset": 399145
  },
  {
    "context": "di Verghereto.",
    "title": "ANDREA (S.) a ALFERO",
    "body": "",
    "original_title": "ANDREA (S.) a ALFERO",
    "byte_offset": 399774
  },
  {
    "context": "di Dovadola.",
    "title": "ANDREA (S.) alla BADIA",
    "body": "",
    "original_title": "ANDREA (S.) alla BADIA",
    "byte_offset": 399815
  },
  {
    "context": "di Vicchio.",
    "title": "ANDREA (S.) a BARBIANA",
    "body": "",
    "original_title": "ANDREA (S.) a BARBIANA",
    "byte_offset": 399856
  },
  {
    "context": "di S. Sofia.",
    "title": "ANDREA (S.) a BISERNO",
    "body": "",
    "original_title": "ANDREA (S.)  a BISERNO di S. Sofia.",
    "byte_offset": 399896
  },
  {
    "context": "di Castelnuovo Berardenga.",
    "title": "ANDREA (S.) a BOSSI",
    "body": "",
    "original_title": "ANDREA (S.)  a BOSSI di Castelnuovo Berardenga.",
    "byte_offset": 399937
  },
  {
    "context": "di Montespertoli.",
    "title": "ANDREA (S.) a BOTINACCIO",
    "body": "",
    "original_title": "ANDREA (S.) a BOTINACCIO",
    "byte_offset": 399990
  },
  {
    "context": "",
    "title": "ANDREA (S.) a BROZZI",
    "body": "",
    "original_title": "ANDREA (S.) a BROZZI",
    "byte_offset": 400038
  },
  {
    "context": "di Londa.",
    "title": "ANDREA (S.) a BUCIGNA",
    "body": "",
    "original_title": "ANDREA (S.) a BUCIGNA",
    "byte_offset": 400073
  },
  {
    "context": "di Barberino di ",
    "title": "ANDREA (S.) a CAMOGGIANO",
    "body": "Mugello.",
    "original_title": "ANDREA (S.) a CAMOGGIANO",
    "byte_offset": 400110
  },
  {
    "context": "di Bibbiena.",
    "title": "ANDREA (S.) a CAMPI",
    "body": "",
    "original_title": "ANDREA (S.) a CAMPI",
    "byte_offset": 400166
  },
  {
    "context": "di Figline.",
    "title": "ANDREA (S.) a CAMPIGLIA",
    "body": "",
    "original_title": "ANDREA (S.) a CAMPIGLIA",
    "byte_offset": 400204
  },
  {
    "context": "",
    "title": "ANDREA (S.) a CANDELI",
    "body": "– Vedere BADIA a \nCANDELI.",
    "original_title": "ANDREA (S.) a CANDELI",
    "byte_offset": 400246
  },
  {
    "context": "di Capannori.",
    "title": "ANDREA (S.) in CAPRILE",
    "body": "",
    "original_title": "ANDREA (S.) in CAPRILE",
    "byte_offset": 400302
  },
  {
    "context": "di Reggello.",
    "title": "ANDREA (S.) a CASCIA",
    "body": "",
    "original_title": "ANDREA (S.) a CASCIA",
    "byte_offset": 400344
  },
  {
    "context": "di Bagno in Romagna.",
    "title": "ANDREA (S.) a CARESTE",
    "body": "",
    "original_title": "ANDREA (S.) a CARESTE",
    "byte_offset": 400383
  },
  {
    "context": "di Greve.",
    "title": "ANDREA (S.) a CASOLE",
    "body": "",
    "original_title": "ANDREA (S.) a CASOLE",
    "byte_offset": 400431
  },
  {
    "context": "in Val di Vara.",
    "title": "ANDREA (CASTEL S.) a BERGASANA",
    "body": "",
    "original_title": "ANDREA (CASTEL S.) a BERGASANA",
    "byte_offset": 400467
  },
  {
    "context": "di Civitella.",
    "title": "ANDREA (S.) a CASTEL d’OLIVETO",
    "body": "",
    "original_title": "ANDREA (S.) a CASTEL d’OLIVETO",
    "byte_offset": 400519
  },
  {
    "context": "d’Arezzo.",
    "title": "ANDREA (S.) a CASTELLONCHIO",
    "body": "",
    "original_title": "ANDREA (S.) a CASTELLONCHIO",
    "byte_offset": 400571
  },
  {
    "context": "di Capannori nel lucchese.",
    "title": "ANDREA (S.) a CASTEL VECCHIO",
    "body": "",
    "original_title": "ANDREA (S.) a CASTEL VECCHIO",
    "byte_offset": 400616
  },
  {
    "context": "di Anghiari.",
    "title": "ANDREA (S.) a CATIGLIANO",
    "body": "",
    "original_title": "ANDREA (S.) a CATIGLIANO",
    "byte_offset": 400678
  },
  {
    "context": "di Montespertoli.",
    "title": "ANDREA (S.) a CELLOLI",
    "body": "",
    "original_title": "ANDREA (S.) a CELLOLI",
    "byte_offset": 400721
  },
  {
    "context": "di Sesto.",
    "title": "ANDREA (S.) a CERCINA",
    "body": "",
    "original_title": "ANDREA (S.) a CERCINA",
    "byte_offset": 400766
  },
  {
    "context": "di Scarperia.",
    "title": "ANDREA (S.) a CERLIANO",
    "body": "",
    "original_title": "ANDREA (S.) a CERLIANO",
    "byte_offset": 400803
  },
  {
    "context": "di Vaglia.",
    "title": "ANDREA (S.) a CERRETO",
    "body": "",
    "original_title": "ANDREA (S.) a CERRETO",
    "byte_offset": 400845
  },
  {
    "context": "di Garfagnana.",
    "title": "ANDREA (S.) a CERRETOLI",
    "body": "",
    "original_title": "ANDREA (S.) a CERRETOLI",
    "byte_offset": 400883
  },
  {
    "context": "di Montepulciano. ",
    "title": "ANDREA (S.) a CERVOGNANO",
    "body": "",
    "original_title": "ANDREA (S.) a CERVOGNANO",
    "byte_offset": 400927
  },
  {
    "context": "nel lucchese.",
    "title": "ANDREA (S.) a COMPITO",
    "body": "",
    "original_title": "ANDREA (S.) a COMPITO",
    "byte_offset": 400976
  },
  {
    "context": "di Chiusi casent.",
    "title": "ANDREA (S.) a COREZZO",
    "body": "",
    "original_title": "ANDREA (S.) a COREZZO",
    "byte_offset": 401017
  },
  {
    "context": "di Vico Pisano.",
    "title": "ANDREA (S.) a CUCIGLIANA",
    "body": "",
    "original_title": "ANDREA (S.) a CUCIGLIANA",
    "byte_offset": 401062
  },
  {
    "context": "di Sanminiato,",
    "title": "ANDREA (S.) a CORNIANO",
    "body": "",
    "original_title": "ANDREA (S.) a CORNIANO",
    "byte_offset": 401109
  },
  {
    "context": "di Fivizzano.",
    "title": "ANDREA (S.) a DEBICÒ",
    "body": "",
    "original_title": "ANDREA (S.) a DEBICÒ",
    "byte_offset": 401152
  },
  {
    "context": "del Pontassieve",
    "title": "ANDREA (S.) a DOCCIA",
    "body": "",
    "original_title": "ANDREA (S.) a DOCCIA",
    "byte_offset": 401193
  },
  {
    "context": "della Spezia.",
    "title": "ANDREA (S.) a FABIANO",
    "body": "",
    "original_title": "ANDREA (S.) a FABIANO",
    "byte_offset": 401235
  },
  {
    "context": "di S. Casciano,",
    "title": "ANDREA (S.) a FABBRICA",
    "body": "",
    "original_title": "ANDREA (S.) a FABBRICA",
    "byte_offset": 401276
  },
  {
    "context": "di Sovicille,",
    "title": "ANDREA (S.) a FRONTIGNANO",
    "body": "",
    "original_title": "ANDREA (S.) a FRONTIGNANO",
    "byte_offset": 401320
  },
  {
    "context": "di Bagnone.",
    "title": "ANDREA (S.) a GABBIANA",
    "body": "",
    "original_title": "ANDREA (S.) a GABBIANA",
    "byte_offset": 401365
  },
  {
    "context": "di Anghiari.",
    "title": "ANDREA (S.) a GALBINO",
    "body": "",
    "original_title": "ANDREA (S.) a GALBINO",
    "byte_offset": 401405
  },
  {
    "context": "di Lucca.",
    "title": "ANDREA (S.) a GATTAJOLA",
    "body": "",
    "original_title": "ANDREA (S.) a GATTAJOLA",
    "byte_offset": 401445
  },
  {
    "context": "di Montajone.",
    "title": "ANDREA (S.) a GAVIGNALLE",
    "body": "",
    "original_title": "ANDREA (S.) a GAVIGNALLE",
    "byte_offset": 401484
  },
  {
    "context": "di Stia.",
    "title": "ANDREA (S.) a GAVISERRI",
    "body": "",
    "original_title": "ANDREA (S.) a GAVISERRI",
    "byte_offset": 401528
  },
  {
    "context": "del Borg. S. Lor.",
    "title": "ANDREA (S.) a GRICIGNANO",
    "body": "",
    "original_title": "ANDREA (S.) a GRICIGNANO",
    "byte_offset": 401566
  },
  {
    "context": "di Prato.",
    "title": "ANDREA (S.) a JOLO",
    "body": "",
    "original_title": "ANDREA (S.) a JOLO",
    "byte_offset": 401614
  },
  {
    "context": "presso Calci.",
    "title": "ANDREA  (S.) a LAMA",
    "body": "",
    "original_title": "ANDREA  (S.) a LAMA",
    "byte_offset": 401648
  },
  {
    "context": "di Greve.",
    "title": "ANDREA (S.) a LINARI",
    "body": "",
    "original_title": "ANDREA (S.) a LINARI",
    "byte_offset": 401687
  },
  {
    "context": "di S. Casciano,",
    "title": "ANDREA (S.) a LUJANO",
    "body": "",
    "original_title": "ANDREA (S.) a LUJANO",
    "byte_offset": 401723
  },
  {
    "context": "di Vico Pisano.",
    "title": "ANDREA (S.) a LUPETA",
    "body": "",
    "original_title": "ANDREA (S.) a LUPETA",
    "byte_offset": 401765
  },
  {
    "context": "di Bagnone.",
    "title": "ANDREA (S.) a LUSANA",
    "body": "",
    "original_title": "ANDREA (S.) a LUSANA",
    "byte_offset": 401815
  },
  {
    "context": "di Lucca.",
    "title": "ANDREA (S.) a MAGGIANO",
    "body": "",
    "original_title": "ANDREA (S.) a MAGGIANO",
    "byte_offset": 401853
  },
  {
    "context": "di Garfagnana.",
    "title": "ANDREA (S.) a MAGLIANO",
    "body": "",
    "original_title": "ANDREA (S.) a MAGLIANO",
    "byte_offset": 401891
  },
  {
    "context": "di Palazzuolo.",
    "title": "ANDREA  (S.) a MANTIGNO",
    "body": "",
    "original_title": "ANDREA  (S.) a MANTIGNO",
    "byte_offset": 401934
  },
  {
    "context": "di Capannori lucchese.",
    "title": "ANDREA (S.) a MARCIGLIANA",
    "body": "",
    "original_title": "ANDREA (S.) a MARCIGLIANA",
    "byte_offset": 401978
  },
  {
    "context": "di Montespertoli.",
    "title": "ANDREA (S.) a MARTIGNANA",
    "body": "",
    "original_title": "ANDREA (S.) a MARTIGNANA",
    "byte_offset": 402032
  },
  {
    "context": "di Sestino.",
    "title": "ANDREA (S.) a MARTIGLIANO",
    "body": "",
    "original_title": "ANDREA (S.) a MARTIGLIANO",
    "byte_offset": 402080
  },
  {
    "context": "di Volterra.",
    "title": "ANDREA (S.) a MIEMMO",
    "body": "",
    "original_title": "ANDREA (S.) a MIEMMO",
    "byte_offset": 402123
  },
  {
    "context": "della Pieve S. Stefano.",
    "title": "ANDREA (S.) a MIGNANO",
    "body": "",
    "original_title": "ANDREA (S.) a MIGNANO",
    "byte_offset": 402162
  },
  {
    "context": "di Viareggio.",
    "title": "ANDREA (S.) a MOMMIO",
    "body": "",
    "original_title": "ANDREA (S.) a MOMMIO",
    "byte_offset": 402213
  },
  {
    "context": "di Civitella,",
    "title": "ANDREA (S.) a MONTARFONE",
    "body": "",
    "original_title": "ANDREA (S.) a MONTARFONE",
    "byte_offset": 402253
  },
  {
    "context": "di Asciano.",
    "title": "ANDREA (S.) a MONTALCETO",
    "body": "",
    "original_title": "ANDREA (S.) a MONTALCETO",
    "byte_offset": 402297
  },
  {
    "context": "di Sorano.",
    "title": "ANDREA (S.) a MONTEBUONO",
    "body": "",
    "original_title": "ANDREA (S.) a MONTEBUONO",
    "byte_offset": 402339
  },
  {
    "context": "presso Siena.",
    "title": "ANDREA (S.) a MONTECCHIO",
    "body": "",
    "original_title": "ANDREA (S.) a MONTECCHIO",
    "byte_offset": 402380
  },
  {
    "context": "in Lunigiana.",
    "title": "ANDREA (S.) a  MONTEDIVALLI",
    "body": "",
    "original_title": "ANDREA (S.) a  MONTEDIVALLI",
    "byte_offset": 402424
  },
  {
    "context": "di Sestino.",
    "title": "ANDREA (S.) a MONTEFORTI",
    "body": "",
    "original_title": "ANDREA (S.) a MONTEFORTI",
    "byte_offset": 402471
  },
  {
    "context": "della Badia Tedalda.",
    "title": "ANDREA (S.) a MONTEFORTINO",
    "body": "",
    "original_title": "ANDREA (S.) a MONTEFORTINO",
    "byte_offset": 402513
  },
  {
    "context": "di Roccastrada.",
    "title": "ANDREA (S.) a MONTEMASSI",
    "body": "",
    "original_title": "ANDREA (S.) a MONTEMASSI",
    "byte_offset": 402566
  },
  {
    "context": "del Bagno a Ripoli.",
    "title": "ANDREA (S.) a MORGIANO",
    "body": "",
    "original_title": "ANDREA (S.) a MORGIANO",
    "byte_offset": 402612
  },
  {
    "context": "della Casellina.",
    "title": "ANDREA (S.) a MOSCIANO",
    "body": "",
    "original_title": "ANDREA (S.) a MOSCIANO",
    "byte_offset": 402660
  },
  {
    "context": "di Asciano. ",
    "title": "ANDREA (S.) a MUCIGLIANO",
    "body": " \n\n \nANDREA (S.) a NOCICCHIO\ndi Sanminiato.",
    "original_title": "ANDREA (S.) a MUCIGLIANO",
    "byte_offset": 402705
  },
  {
    "context": "di S. Casciano.",
    "title": "ANDREA (S.) a NUOVOLI",
    "body": "",
    "original_title": "ANDREA (S.) a NUOVOLI",
    "byte_offset": 402792
  },
  {
    "context": "di Tredozio.",
    "title": "ANDREA (S.) a PERETA",
    "body": "",
    "original_title": "ANDREA (S.) a PERETA",
    "byte_offset": 402835
  },
  {
    "context": "di S. Casciano.",
    "title": "ANDREA (S.) in PERCUSSINA",
    "body": "",
    "original_title": "ANDREA (S.) in PERCUSSINA",
    "byte_offset": 402874
  },
  {
    "context": "de’Bagni di S. Giuliano.",
    "title": "ANDREA (S.) in PESCAJOLA",
    "body": "",
    "original_title": "ANDREA (S.) in PESCAJOLA",
    "byte_offset": 402921
  },
  {
    "context": "del Monte S. M.",
    "title": "ANDREA (S.) a PETENA",
    "body": "",
    "original_title": "ANDREA (S.) a PETENA",
    "byte_offset": 402978
  },
  {
    "context": "di Castiglion fiorentino.",
    "title": "ANDREA (S.) a PETRETO",
    "body": "",
    "original_title": "ANDREA (S.) a PETRET O di Castiglion fiorentino.",
    "byte_offset": 403020
  },
  {
    "context": "di Firenzuola.",
    "title": "ANDREA (S.) a PIANCALDOLI",
    "body": "",
    "original_title": "ANDREA (S.) a PIANCALDOLI",
    "byte_offset": 403074
  },
  {
    "context": "",
    "title": "ANDREA (S.) a POSTIERLA",
    "body": "– Vedere Badia di S. \nAndrea presso Volterra.",
    "original_title": "ANDREA (S.) a POSTIERLA",
    "byte_offset": 403120
  },
  {
    "context": "di Pontadera.",
    "title": "ANDREA (S.) a POZZALE",
    "body": "",
    "original_title": "ANDREA (S.) a POZZALE",
    "byte_offset": 403198
  },
  {
    "context": "di Castelfranco di sopra.",
    "title": "ANDREA (S.) a PULICCIANO",
    "body": "",
    "original_title": "ANDREA (S.) a PULICCIANO",
    "byte_offset": 403239
  },
  {
    "context": "di Arezzo.",
    "title": "ANDREA (S.) a QUARATA",
    "body": "",
    "original_title": "ANDREA (S.) a QUARATA",
    "byte_offset": 403295
  },
  {
    "context": "di Figline.",
    "title": "ANDREA (S.) a RIPALTA",
    "body": "",
    "original_title": "ANDREA (S.) a RIPALTA",
    "byte_offset": 403333
  },
  {
    "context": "di Cascina.",
    "title": "ANDREA (S.) a RIPOLI",
    "body": "",
    "original_title": "ANDREA (S.) a RIPOLI",
    "byte_offset": 403372
  },
  {
    "context": "",
    "title": "ANDREA (S.) a ROVEZZANO",
    "body": "",
    "original_title": "ANDREA (S.) a ROVEZZANO",
    "byte_offset": 403410
  },
  {
    "context": "nel Pistojese.",
    "title": "ANDREA (S.) a SARRIPOLI",
    "body": "",
    "original_title": "ANDREA (S.) a SARRIPOLI",
    "byte_offset": 403440
  },
  {
    "context": "di Prato.",
    "title": "ANDREA (S.) a SAVIGNANO",
    "body": "",
    "original_title": "ANDREA (S.) a SAVIGNANO",
    "byte_offset": 403484
  },
  {
    "context": "di Caprio in Val di Magra.",
    "title": "ANDREA (S.) a SCORCETOLI",
    "body": "",
    "original_title": "ANDREA (S.) a SCORCETOLI",
    "byte_offset": 403523
  },
  {
    "context": "di Terricciola.",
    "title": "ANDREA (S.) a SOJANA",
    "body": "",
    "original_title": "ANDREA (S.) a SOJANA",
    "byte_offset": 403581
  },
  {
    "context": "di Rapolano. ",
    "title": "ANDREA (S.) alle SERRE",
    "body": "",
    "original_title": "ANDREA (S.) alle SERRE",
    "byte_offset": 403623
  },
  {
    "context": "di Caprese.",
    "title": "ANDREA (S.) a SOVAGGIO",
    "body": "",
    "original_title": "ANDREA (S.) a SOVAGGIO",
    "byte_offset": 403672
  },
  {
    "context": "del Borgo a Buggiano.",
    "title": "ANDREA (S.) a STIGNANO",
    "body": "",
    "original_title": "ANDREA (S.) a STIGNANO",
    "byte_offset": 403712
  },
  {
    "context": "di Colle.",
    "title": "ANDREA (S.) a STRADA",
    "body": "",
    "original_title": "ANDREA (S.) a STRADA",
    "byte_offset": 403762
  },
  {
    "context": "del Pellegrino.",
    "title": "ANDREA (S.) a SVEGLIA",
    "body": "",
    "original_title": "ANDREA (S.) a SVEGLIA",
    "byte_offset": 403798
  },
  {
    "context": "di Castel S. Niccolò.",
    "title": "ANDREA (S.) a TERZELLE",
    "body": "",
    "original_title": "ANDREA (S.) a TERZELLE",
    "byte_offset": 403841
  },
  {
    "context": "di Gavorrano.",
    "title": "ANDREA (S.) a TIRLI",
    "body": "",
    "original_title": "ANDREA (S.) a TIRLI",
    "byte_offset": 403892
  },
  {
    "context": "di Dicomano.",
    "title": "ANDREA (S.) a TIZZANO",
    "body": "",
    "original_title": "ANDREA (S.) a TIZZANO",
    "byte_offset": 403931
  },
  {
    "context": "di Reggello.",
    "title": "ANDREA (S.) a Tosi",
    "body": "",
    "original_title": "ANDREA (S.) a Tosi",
    "byte_offset": 403971
  },
  {
    "context": "di Dicomano.",
    "title": "ANDREA (S.) a VICORATI",
    "body": "",
    "original_title": "ANDREA (S.) a VICORATI",
    "byte_offset": 404008
  },
  {
    "context": "",
    "title": "ANDREA (S.) a VIGESIMO",
    "body": "– Vedere CAMOGIANO",
    "original_title": "ANDREA (S.) a VIGESIMO",
    "byte_offset": 404049
  },
  {
    "context": "di Fivizzano.",
    "title": "ANDREA (S.) a VINCA",
    "body": "",
    "original_title": "ANDREA (S.) a VINCA",
    "byte_offset": 404099
  },
  {
    "context": "di Cerreto Guidi.",
    "title": "ANDREA (S.) a ZIO",
    "body": "",
    "original_title": "ANDREA (S.) a ZIO",
    "byte_offset": 404138
  },
  {
    "context": "in Val di Sieve.",
    "title": "ANEJANO",
    "body": "Luogo di un antica Mansione \nlungo una via militare che valicava dal Mugello \nl’Appennino di Romagna. – Vedere AGNANO in Val di \nSieve.",
    "original_title": "ANEJANO",
    "byte_offset": 404179
  },
  {
    "context": "",
    "title": "ANGELO (S.) in ANTRIA",
    "body": "– Vedere ANTRIA",
    "original_title": "ANGELO (S.) in ANTRIA",
    "byte_offset": 404349
  },
  {
    "context": "",
    "title": "ANGELO (S.) in ARGIANO",
    "body": "– Vedere ARGIANO",
    "original_title": "ANGELO (S.) in ARGIANO",
    "byte_offset": 404394
  },
  {
    "context": "",
    "title": "ANGELO (S.) a BIBBIONE",
    "body": "– Vedere BIBBIONE",
    "original_title": "ANGELO (S.) a BIBBIONE",
    "byte_offset": 404441
  },
  {
    "context": "in Val di Serchio.",
    "title": "ANGELO (S.) a BRANCOLI",
    "body": "Vico \nch'ebbe nome dalla sua chiesa altre volte denominato S. \nAngelo in Monti, già succursale della pieve di Brancoli, \noggi con magnificenza dal Duca regnante riedificata con \nun convento dato ai Padri Passionisti. \nRisiede sopra una deliziosa collina che domina la strada \ndei Bagni sulla sinistra del fiume Serchio, un miglio circa \na settentrione del Ponte a Moriano, nella Comunità \nGiurisdizione Diocesi e Ducato di Lucca, che è 5 miglia \ntoscane a ostro. \nLa più antica memoria di questo luogo a me nota si trova \nin un instrumento del 1018, quando Ghimizzone vescovo \ndi Lucca diede a enfiteusi ad alcuni individui della nobile \nfamiglia lucchese del Poggio, la chiesa e beni di S. Angelo \nin Monti, detto anche, in altra carta del 1058, S. Angelo \nTramonti.(ARCH. ARCIV. di LUCCA).",
    "original_title": "ANGELO (S.) a BRANCOLI",
    "byte_offset": 404489
  },
  {
    "context": "",
    "title": "ANGELO (S.) IN CAMPO",
    "body": "Borgata e popolo nel piano \noccidentale e quasi due miglia toscane da Lucca nello \nstradone che guida al Ponte S. Pietro sul Serchio, \nComunità, Giurisdizione, Diocesi e Ducato di Lucca. \nComprende una popolazione di 872 abitanti.",
    "original_title": "ANGELO (S.) IN CAMPO",
    "byte_offset": 405333
  },
  {
    "context": "",
    "title": "ANGELO (S.) a CETICA",
    "body": "– Vedere CETICA.",
    "original_title": "ANGELO (S.) a CETICA",
    "byte_offset": 405592
  },
  {
    "context": "",
    "title": "ANGELO (S.) in COLLE",
    "body": "Castello sui poggi che si \ndiramano da Montalcino fra l'Orcia e l'Ombrone, nella \nComunità Giuris dizione Diocesi e 6 miglia a ostro di \nMontalcino, Compartimento di Siena. – Ebbe nome dalla \nsua chiesa propositura, che probabilmente un dì fece parte \ndel piviere di S. Restituta in fundo Urciano, o Rexiano, \ninsieme con l'oratorio della Villa di Sesta, la di cui \ncappellania dipende tuttora da S. Angelo in Colle. Ciò si \ndeduce dal deposto di uno dei testimoni esaminati, nel \n715, dal notaro del re Liutprando, quando dichiarò che la \ndiocesi di Arezzo estendevasi dal lato di Montalcino fino \nin S. Angelo Abollenis (f. a Collinis) e fino in S. Maria \nfines Clusinas in fundo Sexta. (MURAT. Ant. M. Aevi.) \nComecchessia S. Angelo in Colle, al pari della Villa di \nSesta e di tanti altri luoghi situati fra l'Orcia e l'Ombrone, \nera Signoria degli abati di S. Antimo sino dal secolo IX. \n– Il castello di S. Angelo fu diroccato nel 1282 dai Senesi, \nche lo diedero in feudo ai Salimbeni. – Attualmente vi \npossiede una vasta tenuta la nobile famiglia senese della \nCiaja, per opera della quale gli abitanti di questa contrada \ngodono da poco in qua il benefizio di un medico chirurgo, \ne vengono loro offerte frequenti occasioni di lavoro. \nS. Angelo in Colle conta 576 abitanti.",
    "original_title": "ANGELO (S.) in COLLE",
    "byte_offset": 405638
  },
  {
    "context": "di Civitella.",
    "title": "ANGELO (S.) a CORNIA",
    "body": "",
    "original_title": "ANGELO (S.) a CORNIA",
    "byte_offset": 406960
  },
  {
    "context": "di Castiglion fiorentino.",
    "title": "ANGELO (S.) a LARGNANO",
    "body": "",
    "original_title": "ANGELO (S.) a LARGNANO",
    "byte_offset": 407000
  },
  {
    "context": "di Signa.",
    "title": "ANGELO (S.) a LECORE",
    "body": "",
    "original_title": "ANGELO (S.) a LECORE",
    "byte_offset": 407054
  },
  {
    "context": "",
    "title": "ANGELO (S.) a LEGNAJA",
    "body": "",
    "original_title": "ANGELO (S.) a LEGNAJA",
    "byte_offset": 407090
  },
  {
    "context": "Presso S. Miniato.",
    "title": "ANGELO (S.) a MONTORSO",
    "body": "",
    "original_title": "ANGELO (S.) a MONTORSO",
    "byte_offset": 407118
  },
  {
    "context": "di Certaldo.",
    "title": "ANGELO (S.) a NEBBIANO",
    "body": "",
    "original_title": "ANGELO (S.) a NEBBIANO",
    "byte_offset": 407165
  },
  {
    "context": "di Gajole.  ",
    "title": "ANGELO (S.) a NEBBIANO",
    "body": "",
    "original_title": "ANGELO (S.) a NEBBIANO",
    "byte_offset": 407165
  },
  {
    "context": "",
    "title": "ANGELO (S.) a PERGINE",
    "body": "",
    "original_title": "ANGELO (S.) a PERGINE",
    "byte_offset": 407252
  },
  {
    "context": "di Arezzo.",
    "title": "ANGELO (S.) in RUSCELLO",
    "body": "",
    "original_title": "ANGELO (S.) in RUSCELLO",
    "byte_offset": 407280
  },
  {
    "context": "di Arezzo.",
    "title": "ANGELO (S.) a TREGOZZANO",
    "body": "",
    "original_title": "ANGELO (S.) a TREGOZZANO",
    "byte_offset": 407320
  },
  {
    "context": "di S. Casciano.",
    "title": "ANGELO (S.) a VICO L'ABATE",
    "body": "",
    "original_title": "ANGELO (S.) a VICO L'ABATE",
    "byte_offset": 407361
  },
  {
    "context": "(Anglarium, già Castrum Angulare).",
    "title": "ANGHIARI",
    "body": "Terra \nnobile la più ragguardevole della Valle Tiberina, \ncapoluogo di Comunità, residenza di un vicario R. nella \nDiocesi e Compartimento di Arezzo da cui è 14 miglia \ntoscane a greco, nel grado 29° 43’ di longitudine e 43° \n33’ di latitudine. – Giace sull'angolo orientale di \nun'agevole collina spettante ai poggi che propagansi \ndall'Alpe di Catenaja tra il fiume Sovara e il torrente \nSingerna dal lato che guarda la bella pianura della Valle \nTiberina dirimpetto alla città di Sansepolcro. \nTrovasi Anghiari a 770 braccia sopra il livello del mare, 5 \nmiglia toscane a ponente di Sansepolcro, 14 miglia \ntoscane a maestro di Città di Castello, quasi nel centro \ndella Valle superiore del Tevere che domina da tutti i lati \nper modo che deve questa terra alla posizione vantaggiosa \nin cui risiede il suo vistoso incremento e prosperità. Infatti \nessa non era che un piccolo castello di figura triangolare \nquando lo possedeva il priore di Camaldoli, per donazione \ndei Conti di Galbino suoi più antichi dinasti. \nLa memoria più remota di Anghiari sino a noi pervenuta \nspetta ad un instrumentum del 13 novembre 1083, in \nforza del quale Bernardo, soprachiamato Sidonia, figlio di \nRanieri signore di Galbino e di Montedoglio feudatario \ndei marchesi del Monte S. Maria, acquistò dal fratello \nAlberico la porzione che a questi si perveniva del castello \ne giurisdizione d'Anghiari, della pieve di Micciano e di \naltri luoghi dello stesso piviere. \nErano decorsi appena anni 21, allorché (7 settembre 1104) \nBernardino figlio di Sidonia dispose del castello \nd'Anghiari e di tutta la sua eredità a favore del priore di \nCamaldoli, a condizione che questi ivi fondasse un \nmonastero della stessa regola, cui soggettava gli abitanti \ndi Anghiari e di altre parrocchie. La qual disposizione \ntestamentaria, nel susseguente gennajo, venne approvata \ndal marchese Ranieri del Monte, promettendo al priore di \nCamaldoli di non recare per parte sua nè de'suoi figli \nalcuna molestia, cui potesse dar luogo simile donazione di \ngiuspadronato. Il monastero di S. Bartolommeo di \nAnghiari era già in piedi nel 1105, quando il pontefice \nPasquale II lo confermò al Maggiore del S. Eremo, a \nnome del quale governava i monaci di S. Bartolommeo e i \nsudditi Anghiaresi un cenobita Camaldolese col titolo di \nVisconte. Intento questi a richiamare popolo intorno alla \nnuova Badia, concedeva a favorevoli condizioni terreni e \nprivilegi a chi avesse edificato abitazioni, mentre otteneva \ndal vescovo di Arezzo (anno 1136) l'indipendenza del \npopolo d'Anghiari dalla pieve di Micciano, ed impetrava \nnel temporale dall'imperatore Lotario III (1137) immunità \ned esenzioni di tributi. \nLo stesso Visconte esercitava il diritto di nominare il \ngiusdicente, di presedere i comizi comunitativi, ti \nsanzionare e di riformare i statuti municipali, uno dei \nquali firmato dagli Anghiaresi nel 16 febbrajo 1182, si \nconservò sino alla nostra età, nell'archivio di Camaldoli. \nAccadeva tutto ciò innanzi che il priore del S. Eremo \naccordasse in subfeudo (anno 1187) il Viscontado di \nAnghiari a Ranieri conte di Galbino cui ben presto (1191) \nsi associarono altri nobili della stessa consorteria, ai quali \nvenne tolto il dominio circa il 1322 dal potente Guido \nTarlati Vescovo di Arezzo per investirne il fratello Pier \nSaccone di Pietramala. Questi ne tenne costantemente il \ngoverno sino al trattato del 1337, in forza del quale \nArezzo si diede per 10 anni ai Fiorentini, e Anghiari \nvenne accordato per altrettanto tempo ai Perugini. Credesi \nopera di questi ultimi la rocca esistita nel punto più \neminente del castello dove già fu l'antica Abbazia di S. \nBartolommeo traslocata poco lungi di là nel monastero \nabitato posteriormente dalle monache. Restituito il \ncastello d'Anghiari alla giurisdizione di Arezzo, se ne \nimpossessò nuovamente nel 1352 Saccone Tarlati, mentre \nle rendite della ricca Badia di Anghiari servirono in \nseguito a beneficare i familiari dei pontefici, tra i quali \nPietro Accolti, nel 1490, quand'era cappellano di \nAlessandro VI. \nDominava, nel 1360, in Anghiari Maso di Pietramala, il \nquale a cagione del partito preso a favore del Duca di \nMilano ne fu spogliato dalla Repubblica fiorentina. \nQuesta nel 1383, riserbandosi di Anghiari la custodia e \nl'alto dominio, ne rilasciò la Signoria per 10 anni al di lui \nfiglio Bartolommeo; accomandigia che, nel 1407, fu \nrinnuovata ai figli di questo e alla loro madre Anfrosina \nda Montedoglio. La qual donna per maneggi tenuti con i \nnemici della Rep. fu cacciata dai suoi dominii, e bandita \nall'occasione della famosa battaglia combattuta nel 29 \ngiugno 1440 a pié del colle di Anghiari tra l'esercito \nfiorentino e quello del Duca di Milano condotto da \nNiccolò Piccinino. Della quale vittoria si rinnova in \nFirenze annualmente la rimembranza con la corsa del \npalio il giorno di S. Pietro, ed è festeggiata dagli \nAnghiaresi con un'animatissima fiera. \nDue altri fatti d'armi di minore conseguenza, ma che \nfanno prova del valore degli Anghiaresi, accaddero, \nallorché quei terrazzani (ERRATA : nel 1512) nel 1502 \nvollero vedere piantate le artiglierie innanzi di aprire le \nporte del castello a Vitellozzo Vitelli fautore di Piero \nde'Medici bandito dai fiorentini; e maggior prova di \ncoraggio e fedeltà essi dettero nel 1517, quando investiti \ndalle genti di Francesco Maria della Rovere resero vano \nogni sforzo non ostante la debolezza delle mura castellane \ne la scarsità delle munizioni. \nNon dirò alle cittadine fazioni, né di quelle gare \nmunicipali fra gli Anghiaresi e i Borghigiani loro vicini, \nda spirito di parte, da gelosie commerciali e più che altro \ndalla rivalità delli stati limitrofi fomentate, fra le quali è \nridevole quella del Catorcio rapito, che servì di \nargomento ad un poema eroicomico di Federigo Nomi. \nImperocchè ogni spirito di fazione fu compresso, innanzi \ntutto dall'assoluto governo di Cosimo I, più tardi dalla \ncrescente civiltà e dalla cessazione delle cause che tali \nfazioni promossero. Anghiari cominciò sotto i Tarlati a migliorare di aspetto \nnel suo fabbricato. Devesi a Pier Saccone il disegno e \nincominciamento dell'ampia e lunga contrada tracciata a \nponente del vecchio castello, fiancheggiata da decenti \ncase e palazzi, il più grandioso dei quali fu eretto sulla \nfine del secolo XVIII dall'illustre famiglia Corsi, con un \nelegante oratorio di fini marmi incrostato e un vasto ben \ninteso teatro nell'annesso giardino. Recentissima é la \ngrandiosa chiesa propositura tetta la Madonna del Fosso, \nsebbene conservi il titolo di S. Bartolommeo prestatovi \ndalla antica Badia. Risiede essa sul vertice del colle fra la \nrocca, oggi pretorio, ed il soppresso convento di S. \nFrancesco. Là si ammira il maraviglioso Cenacolo con la \nLavanda del Sogliani; e la bella deposizione della Croce \ndel Puligo; nell'altra chiesa di S. Francesco situata di \nprospetto al grandioso borgo, si contempla una decadente \ndipintura del Passignano e un altra della scuola di Carlo \nDolci. Trovansi pure oggetti di arte di qualche merito in \naltri edifizi pubblici e privati. \nComunità di Anghiari. Il distretto comunitativo di \nAnghiari comprende 25 popoli oltre le frazioni di sette \nparrocchie situate fuori della Comunità. Essa abbraccia \nuna superficie di 38088,62 quadrati dei quali, 1254,43 \nquadrati, sono occupati da’letti dei fiumi, torrenti e strade. \nConta una popolazione di 6417 anime corrispondenti a \ncirca 145 abitanti per ogni miglio quadrato. – Confina con \nsei Comunità; a ponente maestro con quella di Subbiano \nmediante uno sprone dell'Appennino di Catenaja, a \nsettentrione con Caprese, dalle sorgenti del fosso Cerfona \nsino al torrente Singerna, a greco con la Comunità della \nPieve S. Stefano mediante il torrente medesimo sino al \nsuo sbocco nel Tevere, il di cui alveo per il corso di circa \ncinque miglia serve di limite dal lato di oriente tra la \nComunità di Anghiari e quella di Sansepolcro con la \nquale continua a confinare a al di quà della riva destra per \nlimiti artificiali sino agli stati Pontificii, mentre a ostro \ntraversato al fiume Sovara trova la Comunità di \nMonterchi, dove si prolunga ad angolo acuto, quindi \nripiegasi costeggiando da occidente a maestro la \nComunità di Arezzo a partire dalla sinistra ripa del \ntorrente Cerfone, donde si avanza sulle spalle del monte \nS. Veriano sino alla ChiassadiPietramala, e di là per le \nChiassacce al Chiavaretto. Ivi volgendo da maestro a \ngreco passa il poggio di Montauto, attraversa il fiume \nSovara, e di là ripiegandosi a settentrione  maestro va a \nritrovare le sorgenti del fosso Cerfona, costeggiando dalla \nSovara sino là con la Comunità di Subbiano. \nAnghiari risiede presso che nel centro del territorio, per \nquanto lo comporta la figura romboidale del medesimo. \nEsso è attraversato diagonalmente da maestro a scirocco \ndal fiume Sovara , che bagna le radici occidentali del colle \ndi Anghiari; mentre all’opposta base è irrigato il suo \npiano dal torrente Gora. Rasentano la stessa Comunità per \ncorto tragitto, a settentrione la Singerna, per più lungo \nspazio a greco-levante il Tevere; per un miglio di \nlarghezza a ostro il torrente Cerfone, a occidente le \nsorgenti della Chiassa  di Pietramala, e le Chiassacce. \nMolte sono le strade comunitative che mettono al \nCapoluogo, cinque delle quali sono rotabili. La più \nspaziosa di tutte è quella che da Anghiari porta in retta \nlinea a piè del colle e di là sino al ponte del Tevere \nimboccando nella strada Regia dell’Adriatico, nella quale \npure fanno capo dal lato di scirocco e di oriente due altre \nvie che staccansi dal punto più elevato di Anghiari \npercorrendo il crine del poggio; la quarta è quella antica \ndi Arezzo volta verso maestro. Essa dirigesi alle sorgenti \ndella Sovara, che attraversa sopra un ponte di fronte a \nGalbino, ed è rotabile sino al Ponte alla Piera. La quinta \ncosteggia a settentrione le falde della collina d’Anghiari, \ndove si dirama in vari tronchi diretti per il suo piano \norientale a S. Croce, a Viajo e lungo il colle della Pieve a \nMicciano sino al greto del Tevere dirimpetto a \nMontedoglio. \nQuasi due terzi del territorio comunitativo di Anghiari è \nsituato nei poggi. I più elevati spettano alla diramazione \nmeridionale dell’Alpe di Catenaja. Essi formano la \nspalliera occidentale da Montauto sino al monte di S. \nVeriano. Entra nella serie delle colline una più depressa \ndiramazione, la quale dall’Alpe medesima scende in \ndirezione di scirocco fra il Tevere e il fiume Sovara, sul di \ncui dorso giace Anghiari. \nIl clima è generalmente temperato, se non che la contrada \né dominata dai venti grecali, massimamente nei poggi più \nelevati. Copioso è il terreno di acque perenni e salubri, fra \nle quali una delle più benefiche all’arti agrarie e \nindustriali è quella del torrente Gora, che percorre il piano \ndi Anghiari, e mette in moto vari edifizi di mulini e di \ngualchiere. \nLa natura del terreno, a cominciare dalla pianura, consiste \nin un potente deposito di arena, di ghiaja e di ciottoli \nappartenenti alla calcarea compatta, al macigno, e al \ngabbro trascinati fino là dalle correnti dei fiumi. Nelle \ncolline di Anghiari si affaccia dal lato del Tevere la roccia \ncalcarea compatta mentre nell’opposto fianco predomina \nil macigno e il tufo arenario colore castagnuolo. Le stesse \nrocce stratiformi costituiscono l'esterna ossatura del \nmonte di S. Veriano e sue diramazioni sino alla base di \nMontauto, dove il terreno cambia affatto natura, e \ncomparisce in masse non stratificate di gabbro. Questa \nformazione, non comune alla struttura geognostica \ndell'Appennino centrale, attraversa la Valle Tiberina nella \ndirezione da libeccio a greco, da Montauto sino alle \npendici occidentali dell'Alpe della Luna fra i torrenti \nColledestro e Tignana. – Vedere CAPRESE e PIEVE S. \nSTEFANO. \nIl piano di Anghiari è generalmente coltivato a granaglie e \nviti sostenute da loppi, cui succedono alle falde della \ncollina selve di lecci. Ad essi subentrano gelsi, olivi, \nvigne e campi sativi, mentre il castagno, le foreste, i \npascoli naturali e artificiali rivestono la maggior parte del \npoggio alla destra del fiume Singerna. \nNon vi ha fra i prodotti necessari alla vita alcuno di che \nscarseggi la popolazione Anghiarese, intenta anzi che nò a \npropagare e migliorare l'industria agraria e pastorizia, che \né fonte perenne e quasi unica del suo commercio e dei \nsuoi copiosi mercati settimanali. \nOltre a ciò contansi in Anghiari, fra i rami d'industria \nmanifatturiera, un lanificio di panni grossolani, otto \ngualchiere, cinque tintorie, due fabbriche di cappelli di \nfeltro, due di archibusiere, e una di strumenti chirurgici, \ndue polveriere e tre fornaci di terraglie. \nDopo il Regolamento governativo emanato dal G. D. \nPietro Leopoldo il 13 di agosto 1776 relativamente ai \npopoli destinati a formare il complesso della Comunità di Anghiari, vi fu unito ancora quello di Montedoglio posto \nalla sinistra del Tevere. Il quale territorio coll'attivazione \nimminente del nuovo Catasto venendo assegnato alla \nComunità di Sansepolcro, si è tralasciato di descrivere in \nquesta di Anghiari, quantunque attualmente vi appartenga. \nLa Comunità di Anghiari mantiene due medici ed un \nchirurgo; provvede all'istruzione pubblica con due maestri \ndi scuola primaria e di belle lettere, mentre che le \nfanciulle povere sono istruite gratuitamente dalle \nmonache di S. Martino. \nVi manca l'istruzione importantissima per le arti \nmanifatturiere e meccaniche, di cui ne avrebbe maggior \nduopo la classe più numerosa e meno agiata del popolo. \nIl Vicario R. d'Anghiari di quarta classe esercita la \ngiurisdizione civile in prima istanza su tutta l'estensione \ndella Comunità; e per il criminale e la polizia egli \nsopravede anche alle potesterie di Monterchi e di \nLibbiano; comecché debba corrispondere per tale ragione \ncon il Commissario R. di Arezzo. \nLa situazione d'Anghiari assai favorevole al traffico fra le \nvalli superiori dell'Arno, del Tevere, del Metauro e della \nMarecchia rende frequentatissimi i suoi mercati ogni \nmercoledì, e diverse fiere che ivi si praticano il 1 di \nmaggio, il 29 e 30 di giugno, il 29 di agosto, l'11, 12 e 13 \ndi novembre. \nFra gli uomini di merito più distinto figli di questa terra \nprimeggia il valoroso capitano Baldaccio di Piero Vanni \nmarito di Annalena Malatesti, proditoriamente trucidato \nnel palazzo della Signoria di Firenze l'anno 1441; nel qual \nsecolo figurò pure Gregorio Mazzoni condottiere di \nmilizie. Di più peregrino ingegno furono Angiolo Canini, \ne Girolamo Magi, quello il più dotto orientalista del \nsecolo XVI questo il più valente ingegnere militare, \nstorico a un tempo, filosofo, giureconsulto e poeta. \n \nQUADRO della Popolazione della Comunità \nd'ANGHIARI a tre epoche diverse \n \npopolazione dell'anno 1551, n° degli abitanti  4385 \npopolazione dell'anno 1745, n° degli abitanti  3387 \npopolazione dell'anno 1833, n° degli abitanti  6417 \n \nQUADRO della Popolazione della Comunità \nd'ANGHIARI  nel 1833 divisa per parrocchie \n \n- nome del luogo: ANGHIARI, titolo della parrocchia: S. \nBartolommeo (Prop. già Badia), diocesi cui appartiene: \nArezzo, popolazione del 1833: abitanti n° 1449 \n- nome del luogo: Bagnaja, titolo della parrocchia: S. \nMichele (Cura), diocesi cui appartiene: Arezzo, \npopolazione del 1833: abitanti  n° 96 \n- nome del luogo: Casale, titolo della parrocchia: S. Maria \n(Prioria), diocesi cui appartiene: Sansepolcro, \npopolazione del 1833: abitanti  n° 211 \n- nome del luogo: Casenovole, titolo della parrocchia: S. \nMaria (Cura), diocesi cui appartiene: Arezzo, popolazione \ndel 1833: abitanti n° 228 \n- nome del luogo: Catigliano, titolo della parrocchia: S. \nAndrea (Cura), diocesi cui appartiene: Sansepolcro, \npopolazione del 1833: abitanti  n° 137 \n- nome del luogo: Colignole, titolo della parrocchia: S. \nGiorg io (Cura), diocesi cui appartiene: Arezzo, \n\npopolazione del 1833: abitanti  n° 162 \n- nome del luogo: Corticelle, titolo della parrocchia: S. \nSalvatore (Cura), diocesi cui appartiene: Sansepolcro, \npopolazione del 1833: abitanti  n° 87 \n- nome del luogo: GALBINO, titolo della parrocchia: S. \nAndrea (Arcipretura), diocesi cui appartiene: Sansepolcro, \npopolazione del 1833: abitanti  n° 345 \n- nome del luogo: Gello, titolo della parrocchia: S. \nNiccolò (Cura), diocesi cui appartiene: Arezzo, \npopolazione del 1833: abitanti n° 114 \n- nome del luogo: * Gragnano, titolo della parrocchia: SS. \nLorentino e Pergentino (Cura), diocesi cui appartiene: \nSansepolcro, popolazione del 1833: abitanti  n° 126 \n- nome del luogo: S. Leo in Pian d'Anghiari, titolo della \nparrocchia: S. Leone (Cura), diocesi cui appartiene: \nArezzo, popolazione del 1833: abitanti n° 295 \n- nome del luogo: Micciano, titolo della parrocchia: S. \nMaria (Pieve), diocesi cui appartiene: Arezzo, \npopolazione del 1833: abitanti  n° 486 \n- nome del luogo: Pian d'Anghiari, titolo della parrocchia: \nSS. Girolamo e Stefano (Cura), diocesi cui appartiene: \nArezzo, popolazione del 1833: abitanti n° 339 \n- nome del luogo: Pianettole, titolo della parrocchia: SS. \nPietro e Paolo (Cura), diocesi cui appartiene: Sansepolcro, \npopolazione del 1833: abitanti  n° 102 \n- nome del luogo: Ponte alla Piera, titolo della parrocchia: \nS. Giovanni (Pieve), diocesi cui appartiene: Arezzo, \npopolazione del 1833: abitanti  n° 276 \n- nome del luogo: Scojano, titolo della parrocchia: S. \nDonato (Cura), diocesi cui appartiene: Sansepolcro, \npopolazione del 1833: abitanti  n° 124 \n- nome del luogo: Sorci, titolo della parrocchia: S. \nLorenzo (Cura), diocesi cui appartiene: Sansepolcro, \npopolazione del 1833: abitanti  n° 225 \n- nome del luogo: Sovara, titolo della parrocchia: SS. \nAnnunziata (Pieve), diocesi cui appartiene: Sansepolcro, \npopolazione del 1833: abitanti  n° 205 \n- nome del luogo: * Succastelli, titolo della parrocchia: S. \nBartolommeo (già Abazia, Cura), diocesi cui appartiene: \nSansepolcro, popolazione del 1833: abitanti  n° 215 \n- nome del luogo: Toppole, titolo della parrocchia: SS. \nClemente e Ruffillo (Cura), diocesi cui appartiene: \nSansepolcro, popolazione del 1833: abitanti  n° 265 \n- nome del luogo: Tortigliano, titolo della parrocchia: S. \nBartolommeo (Cura), diocesi cui appartiene: Sansepolcro, \npopolazione del 1833: abitanti  n° 83 \n- nome del luogo: Tubbiano, titolo della parrocchia: S. \nDonato (Cura), diocesi cui appartiene: Arezzo, \npopolazione del 1833: abitanti  n° 202 \n- nome del luogo: Vajalla, titolo della parrocchia: S. \nBiagio (Cappell.,Cura), diocesi cui appartiene: \nSansepolcro, popolazione del 1833: abitanti  n° 118 \n- nome del luogo: Verazzano, titolo della parrocchia: SS. \nFlora e Lucilla (Cura), diocesi cui appartiene: \nSansepolcro, popolazione del 1833: abitanti n° 161 \n- nome del luogo: Viajo, titolo della parrocchia: S. \nPaterniano (Cura), diocesi cui appartiene: Arezzo, \npopolazione del 1833: abitanti  n° 128 \n \n- frazioni, popolazione del 1833: abitanti n° 238 \n- totale popolazione del 1833: abitanti n° 6417 \n N.B. * L'asterisco indica le chiese parrocchiali situate \ndentro la Comunità, sebbene non tutta la popolazione vi \nsia compresa. \n \nFRAZIONI di popolazioni di parrocchie situate fuori \ndella Comunità \n \n- nome del luogo: Chiassa, titolo della parrocchia: S. \nMaria (Pieve), Comunità nella quale è situata: Arezzo, \npopolazione del 1833: abitanti n° 17 \n- nome del luogo: Papiano, titolo della parrocchia: S. \nMaria della Selva (Pieve), Comunità nella quale è situata: \nCaprese, popolazione del 1833: abitanti n° 12 \n- nome del luogo: Ranco, titolo della parrocchia: SS. \nLorentino e Pergentino (Pieve), Comunità nella quale è \nsituata: Arezzo, popolazione del 1833: abitanti n° 37 \n- nome del luogo: Scandolaja, titolo della parrocchia: S. \nMaria (Cura), Comunità nella quale è situata: Monterchi, \npopolazione del 1833: abitanti n° 108 \n- nome del luogo: Tarsignano o Corcello, titolo della \nparrocchia: S. Giovanni Battista (Cura), Comunità nella \nquale è situata: Monterchi, popolazione del 1833: abitanti \nn° 32 \n- nome del luogo: S. Veriano, titolo della parrocchia: S. \nVeriano (già Badia, Cura), Comunità nella quale è situata: \nArezzo, popolazione del 1833: abitanti n° 19 \n- nome del luogo: Villa Guadagni, titolo della parrocchia: \nS. Apollinare (Cura), Comunità nella quale è situata: \nMonterchi, popolazione del 1833: abitanti n° 13 \n- totale popolazione delle Frazioni del 1833: abitanti n°",
    "original_title": "ANGHIARI",
    "byte_offset": 407409
  },
  {
    "context": "(Anglum).",
    "title": "ANGHIO",
    "body": "Casale perduto nel Val d’Arno di \nPisa alla base meridionale del Monte della Verruca, la di \ncui chiesa parrocchiale di S. Lorenzo, da lungo tempo \ndistrutta, venne aggregata a quella di S. Maria della Neve \na Montemagno, Comunità e Giurisdizione di Vico Pisano, \nDiocesi e Compartimento di Pisa. – Si trova fatta \nmenzione del Casale di Anghio sino da quando Alberico \nvescovo di Pisa nel 975 diede in enfiteusi ai figli del \nmarchese Oberto conte del S. Palazzo le possessioni \nspettanti al piviere di Vico Pisano. (Murat. Ant. M. Aevi.) \n– Nei secoli più moderni acquistò poderi in Anghio il \nmonastero di Nicosia. (ARCH. DIPL. FIOR. Nicosia.)",
    "original_title": "ANGHIO",
    "byte_offset": 428058
  },
  {
    "context": "in Val di Serchio superiore.",
    "title": "ANIA (PONTE ALL’)",
    "body": "Ponte \ndi Pietra sotto cui passa il torrente Ania presso alla sua \nconfluenza nel Serchio sul confine meridionale del \nterritorio di Barga, nella strada rotabile che porta a questa \nterra lungo la sinistra riva del Serchio.",
    "original_title": "ANIA (PONTE ALL’ )",
    "byte_offset": 428736
  },
  {
    "context": "in Val d’Arno inferiore –  ",
    "title": "ANIANO o ARNIANO",
    "body": "Distinguevasi con questo vocabolo l’antica pieve di S. \nIppolito del luogo Aniano o Arniano posta tra la Gusciana \ne l’Arno presso S. Maria a Monte, alla qual chiesa fino al \nsecolo VIII fu incorporata. \nParlano di tale riunione delle due parrocchie varie \npergamene dell’Archivio vescovile di Lucca, le più \nantiche delle quali sono del 787, 845, 898, 902. – Vedere  \n\nS. Maria a Monte.",
    "original_title": "ANIANO o ARNIANO",
    "byte_offset": 429015
  },
  {
    "context": "(Mons Anidus).",
    "title": "ANIDO",
    "body": "Montagna dei Liguri Apuani \nrammentata da T. Livio all’occasione di un senato-\nconsulto che decretò (anno di R. 570) l’espatriazione di \nquei fieri ed infesti montanari dall’antica sede dei loro \nmaggiori con ordine di traslocarli nel Sannio. – Sarebbe \nopera perduta il tentare di rintracciare dopo venti secoli, a \nquale fra i monti dell’Appennino di Lunigiana, o suoi \nlimitrofi, riferire volesse lo storico Romano. Il Cluverio \nsospettò che fosse questo monte alle sorgenti della Magra, \naltri lo credè situato nell’Alpe Apuana, sebbene \nquest’ultima opinione sia stata validamente combattuta \ndall’autore delle Ricerche istoriche sulla provincia della \nGarfagnana, il quale piuttosto si accostò al sentimento \nespresso dal Bardetti nella sua opera, Della lingua \nde’primi abitatori d’Italia (pag.145) dicendo, che “ i \nmonti Anido erano facilmente quegli altissimi dove ha \nprincipio il fiume Enza, cioè sulla schiena dell’Appennino \ndi Camporaghena sopra Fivizzano, ne’quali presso il \nMagini (tavola XVI), si vede ancora il casale di Neda, \nmutato poi in Aneta.”",
    "original_title": "ANIDO",
    "byte_offset": 429466
  },
  {
    "context": "nel piano di Lucca.",
    "title": "ANNA (S.)",
    "body": "Contrada di più borgora e \ncase sparse nel sobborgo di porta a Pisa, Comunità \nGiurisdizione Diocesi e Ducato di Lucca. Ebbe nome \ndalla sua chiesa parrocchiale addetta al piviere di \nMontuolo. \nHa una popolazione di 1852 abitanti.",
    "original_title": "ANNA (S.)",
    "byte_offset": 430595
  },
  {
    "context": "(quasi Campus Arenae) in Val d’Ombrone senese.",
    "title": "ANNA (S.) a CAMPRENA",
    "body": "Chiesa parrocchiale già Badia di \nOlivetani sul fianco meridionale dei poggi che separano la \nValle dell’Ombrone da quella della Chiana, nella \nComunità di Trequanda, che è a 6 miglia toscane a \nsettentrione Giurisdizione e Diocesi di Pienza, che gli \nresta 5 miglia toscane a ostro, Compartimento di Siena. \nQuesta chiesa con l’annesso monastero deve i suoi \nprincipj al B. Bernardo Tolomei fondatore della \ncongregazione di Monte Oliveto; essa fu posteriormente \nabbellita di ornati e di vaghe pitture che tuttora ivi si \nosservano. Attualmente è parrocchia congruata \ndipendente dalla pieve di Castelmuzi, ed ha una \npopolazione di 108 abitanti.",
    "original_title": "ANNA (S.) a CAMPRENA",
    "byte_offset": 430864
  },
  {
    "context": "",
    "title": "ANNA e BIAGIO (SS.) a COLLALTO",
    "body": "– Vedere \nCOLLALTO di COLLE.",
    "original_title": "ANNA e BIAGIO (SS.) a COLLALTO",
    "byte_offset": 431597
  },
  {
    "context": "",
    "title": "ANNUNZIATA (SS.) o NUNZIATINA",
    "body": "Popolo e borgata \nsparsa nel piano di Lucca, fra il Serchio e la strada Regia \nFiorentina. Porta il nome della sua chiesa parrocchiale \nsuffraganea della pieve di Lammari, circa 2 miglia \ntoscane a greco della capitale, dalla cui Comunità \nGiurisdizione Diocesi e Ducato essa dipende. Conta 294 \nabitanti.",
    "original_title": "ANNUNZIATA (SS.) o NUNZIATINA",
    "byte_offset": 431665
  },
  {
    "context": "subborgo di Pontremoli.",
    "title": "ANNUNZIATA (SS.)",
    "body": "– Vedere \nPONTREMOLI.",
    "original_title": "ANNUNZIATA (SS.)",
    "byte_offset": 431665
  },
  {
    "context": "",
    "title": "ANQUA",
    "body": "Villa in Val di Cecina con parrocchia (SS. Rufo \ne Bartolommeo) nella Comunità e  2 miglia toscane a \nmaestro di Elci, Giurisdizione di Radicandoli, che è a 6 \nmiglia toscane a grecale, Diocesi di Volterra, \nCompartimento di Siena. – Risiede in poggio sulla sinistra \nripa del fiume Cecina. Fu feudo dei Conti Pannocchieschi \ndi Elci, uno dei quali nel secolo XVII fece fabbricare \ncostà una magnifica villa in mezzo ad una vasta tenuta. \nLa parrocchia d’Anqua ha 362 abitanti.",
    "original_title": "ANQUA",
    "byte_offset": 432086
  },
  {
    "context": "",
    "title": "ANSANO (S.) a BASATI",
    "body": "– Vedere BASATI.",
    "original_title": "ANSANO (S.) a BASATI",
    "byte_offset": 432583
  },
  {
    "context": "(quasi Ad duo Fana) in Val d’Arbia,",
    "title": "ANSANO (S.) a DOFANA",
    "body": "Monastero celebre, ora chiesa parrocchiale poco \ndiscosta dal fiume Arbia nel piviere di Pacina, Comunità \nGiurisdizione e  5 miglia toscane a libeccio di \nCastelnuovo Berardenga, Diocesi di Arezzo, \nCompartimento di Siena, che è appena 5 miglia a ponente \nmaestro. \nRisiede sulla strada che attraversa i campi famosi di \nMontaperto presso la cappella dove fu martirizzato \nl’Apostolo S. Ansano patrono dei Senesi. – La sua più \nantica memoria risale al principio del secolo VIII quando \nil governatore Longobardo ossia il Gastaldo di Siena \nrestaurò dai fondamenti questo santuario, protetto \ncostantemente dal Comune di Siena – Vedere DOFANA. \nLa parrocchia di S. Ansano a Dofana conta 118 abitanti.",
    "original_title": "ANSANO (S.) a DOFANA",
    "byte_offset": 432629
  },
  {
    "context": "",
    "title": "ANSANO (S.) di GAJOLE",
    "body": "– S. ANSANO a LECCHI.",
    "original_title": "ANSANO (S.) di GAJOLE",
    "byte_offset": 433406
  },
  {
    "context": "in Val d’Elsa.",
    "title": "ANSANO (S.) di GALOGNANO",
    "body": "– Vedere \nSANTONUOVO.",
    "original_title": "ANSANO (S.) di GALOGNANO",
    "byte_offset": 433458
  },
  {
    "context": "detto ancora S. Giovanni Batista in Greti.",
    "title": "ANSANO (S.) IN GRETI",
    "body": "Pieve e Casale nel Val d’Arno inferiore \nsulle pendici meridionali del Monte Albano, Comunità e 3 \nmiglia toscane a ostro di Vinci, Giurisdizione di Cerreto \nGuidi, Diocesi di Pistoja, Compartimento di Firenze. \nSi disse in Greti anche ai tempi di G. Villani, dalla qualità \ndel terreno ghiaroso che cuopre le pendici estreme del \nMonte Albano sino all’Arno. – Appartengono a questo \npiviere la prioria di S. Croce a Vinci, di S. Pietro a \nVitolini, S. Maria a Faltugnano , S. Maria a Collegonzi, S. \nLucia a Paterno, e S. Donato in Greti.  \nLa pieve di Greti ha 235 abitanti.",
    "original_title": "ANSANO (S.) IN GRETI",
    "byte_offset": 433529
  },
  {
    "context": "",
    "title": "ANSANO (S.) A MONTACERAJA",
    "body": "– Vedere MONTE \nACERAJA.",
    "original_title": "ANSANO (S.) A MONTACERAJA",
    "byte_offset": 434185
  },
  {
    "context": "(Ansidonia) nella maremma di Orbetello.",
    "title": "ANSEDONIA, LANSEDONIA",
    "body": "Questo scheletro di antica città, \nche cambiò nei tempi barbari il suo nome all’etrusca città \ndi Cosa , esiste con le vestigie delle sue mura ciclopee \nsopra una collina che stende la base nel mare all’ingresso \ndell’istmo della Feniglia, a 5 miglia toscane a levante di \nPort’Ercole, egualmente distante da Orbetello che è nella \ndirezione di ponente maestro. Trovasi rammentata \nl’Ansedonia, per quanto sembra, la prima volta in un \ndiploma attribuito a Carlo Magno, che donò ai monaci \ndelle Tre Fontane presso Roma questo luogo insieme con \nle sue adiacenze, compreso il porto di Feniglia, \nPort’Ercole, l’Isola del Giglio ec. Li stessi luoghi furono \nceduti da quei cenobiti nel 1269 a titolo di enfiteusi al \nconte Ildebrando di Sovana, la cui erede contessa \nMargherita vendè li stessi feudi al Comune di Siena, il \nquale per tal fatto pagava alla Badia delle Tre Fontane un \ntenue tributo. Ansedonia era ridotto il refugio di mala \ngente e di numerosi assassini, allorché la Repubblica \nSenese nel 1330, inviò colà un distaccamento di soldati, \nche smantellò le sue mura e distrusse sino ai fondamenti \nle abitazioni (DEI Cronaca Senese). – Vedere COSA e \nORBETELLO.",
    "original_title": "ANSEDONIA, LANSEDONIA",
    "byte_offset": 434244
  },
  {
    "context": "",
    "title": "ANSELMO (CASTELL’)",
    "body": "Castellare e Villa in Val di \nTora alla base settentrionale de’Monti Livornesi, con \nchiesa parrocchiale (S. Maria) anticamente soggetta alla \npieve di Piazza nella Diocesi di Pisa, spettante alla \nComunità di Colle Salvetti, da cui è 3 miglia toscane a \nostro Giurisdizione e Diocesi di Livorno, Compartimento \ndi Pisa. Dubito che questo castello tragga il nome da un \nAnselmo, il quale sino dall’anno 857 ottenne a titolo di \nfeudo da Giovanni vescovo di Pisa terreni e case nei \nMonti Livornesi fra Camajano e Colle Salvetti. (MURAT. \nAnt. M. Aevi.) – Certo è peraltro che lo stesso luogo nelle \ncarte pisane trovasi qualificato per castello di Anselmo \nsino dal secolo X. Fu disfatto dai fiorentini nel 1432 per \nribellione dei suoi abitanti. – Vedere (ERRATA: COLLE \nSALVETTI) CASTELL’ANSELMO, che conta 348 \nabitanti.",
    "original_title": "ANSELMO (CASTELL’)",
    "byte_offset": 435515
  },
  {
    "context": "",
    "title": "ANSENA",
    "body": "Dogana che porta il nome di un vicino torrente \nil quale scende dalla faccia meridionale del monte \nMazzana e si vuota nel Nestore sul confine del \nGranducato fra Città di Castello e Cortona. – Risiede sulla \nriva sinistra del fiume Nestore nella gola dei monti che \npropagansi dal lato di oriente da quello di Mazzana, e \ndall’Alta di S. Egidio, Comunità e Giurisdizione di \nCortona che è 8 miglia toscane a libeccio.",
    "original_title": "ANSENA",
    "byte_offset": 436379
  },
  {
    "context": "(Incinula)",
    "title": "ANTELLA nel Val d’Arno di Firenze",
    "body": "Contrada composta di più borgate e di sontuose ville \nch’ebbero nome dall’antica pieve di Santa Maria \ndell’Antella, detta già de Incinula, nella Vallecola \ndell’Ema, Comunità e Giurisdizione del Bagno a Ripoli, \nDiocesi e Compartimento di Firenze, da cui è 4 miglia \ntoscane a scirocco. \nÈ una delle antiche doviziose chiese plebane del territorio \nfiorentino, di cui si trova fatta menzione in una carta del \n1040, quando già era collegiata, ed i canonici parrochi \nconvivevano col pievano. Diede nome alla stirpe Antellesi, che godè il giuspadronato della chiesa da cui \nl’ebbe la famiglia del Borgo. Estinta anche questa, dopo \nla metà del secolo XVIII ne acquistò i diritti la Religione \nmilitare di S. Stefano, che l’assegnò al Baliato di Porto \nFerrajo. Fu opera sua la restaurazione seguita nel 1775 \ndall’attuale chiesa e canonica, insieme al contiguo palazzo \ndel commendatario. La pieve dell’Antella conserva tuttora \n10 popoli suffragenei. 1. S. Giorgio a Ruballa; 2. S. \nQuirico a Ruballa; 3. S. Bartolommeo a Quarata; 4. S. \nAndrea a Morgiano; 5. S. Donato in collina; 6. S. \nLorenzo a Montisoni; 7. S. Maria degli Ughi; 8. S. \nMichele a Tegolaja ; 9. S. Pietro a Ema; 10. S. Stefano a \nTizzana. \nSono fra le parrocchie soppresse S. Michele a Gamberaja  \ne S. Martino a Monte Pilli, mentre la cappella di S. \nBernardo che fu dei Cistercensi di Settimo, e l’oratorio di \nS. Maria Maddalena de’Pazzi alla villa già Regno di \nLappeggi, sono addetti alla pieve. Ne’suoi contorni fu \ntrovata nel secolo XVII un’iscrizione etrusca riportata da \nCosimo della Rena. \nIl popolo di Antella conta 1861 abitanti.",
    "original_title": "ANTELLA (Incinula) nel Val d’Arno di Firenze.",
    "byte_offset": 436818
  },
  {
    "context": "",
    "title": "ANTELLA di Val di Sieve",
    "body": "Villa presso la pieve di \nVaglia, cui sembra dassero il loro nome i nobili \ndell’Antella che costà possedevano palazzo e poderi.",
    "original_title": "ANTELLA di Val di Sieve",
    "byte_offset": 438531
  },
  {
    "context": "",
    "title": "ANTENA (CAVEZZANA D’)",
    "body": "Casale e parrocchia (S. Maria) nella Valle di Magra, Comunità Giurisdizione e \nDiocesi di Pontremoli, che è circa 6 miglia toscane a \ngreco settentrione Compartimento di Pisa. \nRisiede nella parte alpestre dell’Appennino di Monte \nMolinatico presso la strada provinciale di Parma fra le \nsorgenti della Magra e del torrente Antena, che dà il nome \nal Valloncello, sulla sinistra del fiume dove esistono \nalcune borgate dipendenti dalla stesse parrocchia e da \nquelle di S. Martino di Ceretoli e di S. Matteo in Val \nd’Antena. Tali sono Groppoli d’Antena; Toppoleca o \nTopoleca, Versola, Casalina, Groppo d’Alessio, Ceratoli, \nBarcolla, ec. \nFu detto Cavezzana d’Antena  a distinzione d’altro popolo \nsituato alla destra della Magra nella stessa Comunità di \nPontremoli sul fiume Gordana, per cui viene denominato \nCavezzana di Gordana. – Vedere CAVEZZANA. \nLa parrocchia di Cavezzana d’Antena ha 206 abitanti.",
    "original_title": "ANTENA (CAVEZZANA D’)",
    "byte_offset": 438693
  },
  {
    "context": "",
    "title": "ANTESSIO",
    "body": "Villaggio con parrocchia (S. Lorenzo) in Val \ndi Vara, nella Comunità Giurisdizione e Mandamento di \nGodano, Provincia di Levante, Diocesi di Sarzana, Regno \nSardo. Risiede nei poggi, che sono alle spalle del Golfo \ndella Spezia. – Ha una popolazione di 243 abitanti.",
    "original_title": "ANTESSIO",
    "byte_offset": 439654
  },
  {
    "context": "",
    "title": "ANTICA",
    "body": "Villa nel Val d’Arno fiorentino che ebbe chiesa \nparrocchiale (S. Andrea) da gran tempo distrutta e \nannessa a S. Cristofano in Perticaja, nella gola dei monti \nche separano la valle dell’Arno fiorentino da quella \nsuperiore, nella Comunità Giurisdizione e a 2 miglia \ntoscane a ponente di Rignano, Diocesi di Fiesole, \nCompartimento di Firenze. \nVi ebbe un dì signoria, al dire di Ricordano Malespini, la \nfamiglia fiorentina degli Abati, a uno dei quali \napparteneva un antico sigillo stato scavato nel 1612 in \noccasione di atterrare le vestigie del Castellare di Antica \nper innalzarvi in suo luogo una grandiosa Villa che ivi \npossiede la nobile famiglia Pandolfini. \nIl documento più antico che mi sia caduto sotto gli occhi \nrelativamente a questo luogo è una membrana della Badia \ndi Vallombrosa del 1129. \nIl Palazzo dei signori di Antica fu devastato dai Ghibellini \ndopo la vittoria da essi riportata nei campi dell’Arbia, \nl’anno 1260 (P. IDELFONSO, Deliz. Degli Eruditi T. \nVII.) – Vedere PERTICAJA.",
    "original_title": "ANTICA",
    "byte_offset": 439940
  },
  {
    "context": "",
    "title": "ANTICO (MONTE)",
    "body": "Castellare e Vico con chiesa \nbattesimale (S. Tommaso) in Val d’Ombrone presso alla \nconfluenza dell’Orcia, Comunità Giurisdizione e 9 miglia \ntoscane a greco settentrione di Campagnatico, Diocesi e \nCompartimento di Grosseto. È questo un poggio alla \ndestra della via Regia Grossetana, posto a levante \ndell’Albergo delle Capannelle. \nQuivi ebbero signoria i conti dell’Ardenghesca, e dopo \nessi i Tolomei di Siena, a uno dei quali (Spinello) per \nsentenza del giudice di Siena pronunziata il dì 15 \nnovembre 1372 fu restituito il possesso dei beni posti nel \ncastello di Monte Antico, beni dei quali violentemente era \nstato spogliato da Angelo di Niccolò de’Bonsignori. \n(ARCH. DIPL. FIOR. Badia Ardenghesca)  \nLa parrocchia di Monte Antico conta 203 abitanti.",
    "original_title": "ANTICO (MONTE)",
    "byte_offset": 440981
  },
  {
    "context": "di CAMAJORE.",
    "title": "ANTIGIANA",
    "body": "Borgata compresa nel \npopolo di S. M. di Albiano nella pendice orientale di \nMontemagno in Val di Serchio. – Vedere ALBIANO e \nANTIGIANA.",
    "original_title": "ANTIGIANA",
    "byte_offset": 441780
  },
  {
    "context": "",
    "title": "ANTIGNANO",
    "body": "Borgata con un forte di difesa nel litorale \nfra Montenero e Livorno, dalla cui Comunità \nGiurisdizione e Diocesi dipende la sua parrocchia di S. \nLucia nel Compartimento di Pisa. Risiede alla base \noccidentale del poggio di Montenero, 4 miglia toscane a \nostro scirocco di Livorno presso al piccolo promontorio di \nBellavista in una ridente campagna sparsa di deliziose e \nsuperbe ville di signori e negozianti Livornesi. \nIl suo lido che abbraccia la torre dell’Ardenza e quella di \nAntignano pesca sino a 28 braccia; cosicché pochi altri \npunti della spiaggia toscana hanno tanta profondità. \nLa chiesa e contrada d’Antignano sono rammentate \nall’anno 1171, (22 gennajo) in un istrumento del \nsoppresso monastero delle Rivolte a Pisa: mercè del quale \nil C. Palatino Ildebrandino del fu conte Uguccione di \nSoana con la di lui moglie contessa Ildebrandesca figlia \ndel fu C.Alberto di Prato, e Guido Visconte di Orbetello, \nstando in Pisa, offrirono allo spedale di S. Leonardo di \nStagno il luogo denominato Antignano con la chiesa ivi \nesistente, e tanto terreno da poter bastare al lavoro di sei \npaja di bovi. \nLa chiesa di Antignano che oggi conta 720 abitanti fu \nsemplice cappellania nella cura della Madonna di \nMontenero, sino a che aumentatasi in Antignano la popolazione fu dichiarata parrocchiale. – Vedere EREMO \nDI MONTENERO.",
    "original_title": "ANTIGNANO",
    "byte_offset": 441948
  },
  {
    "context": "",
    "title": "ANTIGO DI FIVIZZANO",
    "body": "Vico nel popolo di (ERRATA: \nS. Martino a Magliano) S. Colombano a Canneto nella \nValle di Magra, Comunità Giurisdizione e 3 miglia \ntoscane a ponente di Fivizzano, Diocesi di Pontremoli, già \ndi Sarzana, Compartimento di Pisa. \nRisiede nella faccia meridionale del (ERRATA : Monte \nCerigoli) Monte di Agnino fra i torrenti Rosaro  e \nArcinasso . – Vedere MAGLIANO di Fivizzano.",
    "original_title": "ANTIGO DI FIVIZZANO",
    "byte_offset": 443328
  },
  {
    "context": "in Val d’Orcia.",
    "title": "ANTIMO (S.)",
    "body": "– Vedere ABAZIA di S. \nANTIMO.",
    "original_title": "ANTIMO (S.)",
    "byte_offset": 443737
  },
  {
    "context": "di Lunigiana.",
    "title": "ANTINIANA",
    "body": "– Vedere ANTOGNANA di \nMINUCCIANO.",
    "original_title": "ANTINIANA",
    "byte_offset": 443805
  },
  {
    "context": "in Garfagnana.",
    "title": "ANTISCIANA",
    "body": "Villaggio con cura (SS. \nPietro e Prospero) nella Comunità della Pieve Fosciana, \nGiurisdizione e Governo di Castelnuovo. Diocesi di \nMassa Ducale, già di Lucca, Ducato di Modena. \nRisiede in pianura alla destra del fiume Serchio presso il \ntorrente (ERRATA: Gelza) Gezza  un miglio circa a \nmaestro di Castelnuovo. – La parrocchia di S. Prospero \nd’Antisciana è nominata in una bolla del pontefice \nAlessandro III spedita nel 23 dicembre 1168 al pievano di \nFosciana. \nHa una popolazione di 124 abitanti.",
    "original_title": "ANTISCIANA",
    "byte_offset": 443872
  },
  {
    "context": "",
    "title": "ANTOGNANA DI MINUCCIANO",
    "body": "Villaggio sulle pendici meridionali del \nmonte Tea, propagine dell’Appennino di Mommio, presso \nil varco da cui si disserrano le Valli del Serchio e della \nMagra, nell’ultima delle quali Antognana è rinchiusa, \nparrocchia di Pugliano, piviere di S. Lorenzo alla \nTassonara, Comunità Giurisdizione e 3 miglia toscane a \nsettentrione di Minucciano Diocesi di Sarzana, Ducato di \nLucca. \nÈ una Borgata posta in poggio, il di cui territorio è \nposseduto in gran parte dalla famiglia Sforza di \nMontignoso. \nNon sembra inverisimile che volesse riferire (ERRATA : a \nquesto luogo un istrumento) a questo luogo, o piuttosto al \nVico Anticcione nel popolo di Terenzano, Comunità di \nFivizzano, un istrumento dell’anno 767, col quale \nGundoaldo medico dei re Longobardi assegnò in dote al \nmonastero di S. Bartolommeo, fondato presso Pistoja, fra \nle molte sostanze che possedeva nella Toscana, anche la \nsua Corte de Antixana in territorio Lunianense, che è \nquanto dire in Lunigiana. (ZACCAR. Anecd. Pistor.) – \nVedere PUGLIANO.",
    "original_title": "(ERRATA: ANTOGNANA) ANTOGNANO DI",
    "byte_offset": 444416
  },
  {
    "context": "(Antonia).",
    "title": "ANTONA",
    "body": "Grosso Villaggio sull’Alpe Apuana \nnella pendice meridionale del Monte della Tambura  alla \nsinistra del torrente Frigido, 4 miglia toscane a greco di \n\nMassa Ducale, nella cui Comunità Giurisdizione Diocesi \ne Ducato è compreso. Risiede in monte coltivato a \ncastagni con qualche campo di sementa e poche viti. Ha \nuna parrocchia propositura intitolata a S. Gemignano \nfiliale della cattedrale di Massa, con una cura sussidiaria \n(SS. Filippo e Jacopo alle Casette). \nAntona conta 1192 abitanti, i quali si occupano a \npreferenza della pastorizia, cui somministrano alimento i \npascoli naturali d i quell’Alpe – Vedere MASSA \nDUCALE.",
    "original_title": "ANTONA",
    "byte_offset": 445504
  },
  {
    "context": "",
    "title": "ANTONIO (S.) ALL’ALPE DI STAZZEMA",
    "body": "Parrocchia \nunita a S. Giovanni sull’Alpe di Petrosciana, nella \nComunità e 4 miglia toscane a levante di Stazzema, \nGiurisdizione di Pietrasanta, Diocesi di Pisa, già di Lucca, \nCompartimento di Pisa. \nRisiede sul confine del territorio Granducale spettante al \nVicariato di Pietrasanta sulla destra della via che sale il \ngiogo della Petrosciana, nelle prata alpine presso il vertice \ndel monte Proscinto non molto lungi dalle sorgenti del \ntorrente Torrita Cava influente nel Serchio, e del fiume \nVersilia che si scarica nel mare sotto Pietrasanta – Ha una \npopolazione di 391 abitanti.",
    "original_title": "ANTONIO (S.) ALL’ALPE DI STAZZEMA",
    "byte_offset": 446170
  },
  {
    "context": "",
    "title": "ANTONIO (S.) ALLA BADIA A TEGA",
    "body": "– Vedere \nBADIA a TEGA.",
    "original_title": "ANTONIO (S.) ALLA BADIA A TEGA",
    "byte_offset": 446809
  },
  {
    "context": "",
    "title": "ANTONIO (S.) a BELSEDERE",
    "body": "– Vedere BELSEDERE \ndi Trequanda.",
    "original_title": "ANTONIO (S.) a BELSEDERE",
    "byte_offset": 446872
  },
  {
    "context": "già della Selva Maggiore. ",
    "title": "ANTONIO (S.) del BOSCO",
    "body": "Convento e cura nella Valle dell’Elsa, Comunità, \nGiurisdizione e a 6 miglia toscane a ostro di Poggibonsi, \nDiocesi di Colle, già di Volterra, Compartimento di Siena. \nRisiede nella strada provinciale che da Monteriggioni \nguida a Colle, fra due piccoli laghetti, residuo di più \nantica estesa palude, un miglio circa distante dall’Abbadia \na Isola. Fu monastero degli Agostiniani di Lecceto, prima \nche vi entrassero i frati Francescani della Riforma– Vi si \ntiene una Fiera di gennajo dopo la festa di S. Antonio. La \nparrocchia di S. Antonio del Bosco ha 455 abitanti la \nmaggior parte situati nelle Comunità limitrofe.",
    "original_title": "ANTONIO (S.) del BOSCO",
    "byte_offset": 446939
  },
  {
    "context": "",
    "title": "ANTONIO (S.) a CERBAJOLO",
    "body": "– Vedere CERBAJOLO \ndella Pieve S. Stefano.",
    "original_title": "ANTONIO (S.) a CERBAJOLO",
    "byte_offset": 447629
  },
  {
    "context": "",
    "title": "ANTONIO (S.) a CERRETA",
    "body": "– Vedere CERRETA di \nPietrasanta.",
    "original_title": "ANTONIO (S.) a CERRETA",
    "byte_offset": 447706
  },
  {
    "context": "",
    "title": "ANTONIO (S.) di GUALDO",
    "body": "– Vedere GUALDO di \nTerra del Sole.",
    "original_title": "ANTONIO (S.) di GUALDO",
    "byte_offset": 447771
  },
  {
    "context": "",
    "title": "ANTONIO (S.) al FANTINO",
    "body": "– Vedere FANTINO di \nPalazzuolo.  ",
    "original_title": "ANTONIO (S.) al FANTINO",
    "byte_offset": 447839
  },
  {
    "context": "",
    "title": "ANTONIO (S.) di FIGLINE",
    "body": "– Vedere FIGLINE di \nMontajone.",
    "original_title": "ANTONIO (S.) di FIGLINE",
    "byte_offset": 447913
  },
  {
    "context": "",
    "title": "ANTONIO (S.) a FRANCIANA o RITORTO",
    "body": "– Vedere  \nFRANCIANA di PIOMBINO.",
    "original_title": "ANTONIO (S.) a FRANCIANA o RITORTO",
    "byte_offset": 447980
  },
  {
    "context": "",
    "title": "ANTONIO (S.) a MERCATALE",
    "body": "– Vedere  \nMERCATALE di Vernio.",
    "original_title": "ANTONIO (S.) a MERCATALE",
    "byte_offset": 448057
  },
  {
    "context": "",
    "title": "ANTONINO (S.) a BONAZZA",
    "body": "– Vedere  BONAZZA di \nBarberino  in Val d’Elsa.",
    "original_title": "ANTONINO (S.) a BONAZZA",
    "byte_offset": 448122
  },
  {
    "context": "",
    "title": "ANTONINO (S.) A SOCANA",
    "body": "– Vedere SOCANA di \nCastel Focognano.",
    "original_title": "ANTONINO (S.)  A SOCANA.",
    "byte_offset": 448204
  },
  {
    "context": "(Interaculas).",
    "title": "ANTRACCOLI",
    "body": "Borgata e popolo (S. Michele) nel suburbio orientale di Lucca piviere di \nLunata, Comunità Giurisdizione Diocesi e Ducato di \nLucca, da cui è 3 miglia toscane incirca lontano. \nLa memoria della contrada Interaculas trovasi sino dal \nsecolo VIII, quando un ramo dell’antico Serchio, (Auxer) \nsi dirigeva a levante di Lucca. – Vedere OSSERI e \nSERCHIO. La parrocchia d’Antraccoli conta 674 abitanti.",
    "original_title": "ANTRACCOLI",
    "byte_offset": 448274
  },
  {
    "context": "già Anterium.",
    "title": "ANTRIA (S. ANGELO IN)",
    "body": "Borgata e cura \nnel piano settentrionale di Arezzo che è 2 e 1/2 miglia \ntoscane a libeccio piviere di S. Polo, Comunità \nGiurisdizione Diocesi e Compartimento suddetto. Risiede \nalle pendici occidentali del poggio di Pietramala sul rio \nMaspino da cui probabilmente ripete la sua etimologia. \nHa sotto di sé 162 abitanti.",
    "original_title": "ANTRIA (S. ANGELO IN)",
    "byte_offset": 448712
  },
  {
    "context": "",
    "title": "APELLA o APPELLA",
    "body": "Casale in Val di Magra \ndell’exfeudo e Comunità di Varano, Giurisdizione e 6 \nmiglia toscane a greco settentrione di Licciana, Diocesi di \nMassa Ducale, già di Sarzana, Ducato di Modena. \nGiace nelle selve di faggi presso al giogo dell’Appennino \ndi Camporaghena alla sorgente del torrente Tavarone non \nlungi dal passaggio detto lo Spedaletto. Confina a levante \ncon la Comunità di Fivizzano a settentrione con il Ducato \ndi Parma, a ponente con la Comunità di Bagnone, a ostro \ncon gli exfeudi Estensi. – Alcune rovine non molto lungi \nda Apella appartengono all’antico monumento di S. \nBartolommeo di Linari rammentato in un diploma di \nArrigo IV spedito nel 1077 a favore di Ugo e Folco \nmarchesi d’Este. Ha una parrocchia (S. Maria Assunta) \nantica figliale della pieve de’SS. Ippolito e Cassiano \npresso Bagnone, con una popolazione di 230 abitanti.",
    "original_title": "APELLA o APPELLA",
    "byte_offset": 449081
  },
  {
    "context": "in Val di Magra  ",
    "title": "APOLLINARE (S.) A MONTEREGGIO",
    "body": "– Vedere MONTEREGGIO di MULAZZO. \n \n\n \nAPOLLINARE (S.) ALLA VILLA.\n\nBorgata sulla strada \nRegia dell’Adriatico lungo il Cerfone, al bivio dove \nsbocca la nuova via che per Monterchi guida a Città di \nCastello nella Comunità Giurisdizione e 1 e 1/2 miglia \ntoscane a ponente di Monterchi, Diocesi di S. Sepolcro \ngià di Arezzo, Compartimento aretino. – Dicesi anche \nVilla Guadagni, dall’attual proprietario del luogo. Una \nfrazione della cura di S. Apollinare si estende nella \nComunità di Anghiari.  \nTutta la parrocchia conta 203 abitanti.",
    "original_title": "APOLLINARE (S.) A MONTEREGGIO",
    "byte_offset": 449976
  },
  {
    "context": "",
    "title": "APPARITA",
    "body": "Sommità del poggio che appellasi di S. \nDonato fra la Valle superiore dell’Arno, e quella di \nFirenze, dove passa l’antica strada Regia aretina. Gli fu \ndato il nome di Apparita dalla sorprendente prospettiva \nche da questo punto si offre allo spettatore, il quale giunto \ncostassù può contemplare la Valle dell’Arno di Firenze, la \ncittà regina e i suoi deliziosi contorni. \nL’altezza di questo punto preso dalla sommità del \ncampanile di (ERRATA : S. Donato in poggio) S. Donato \nin Collina è a 692 braccia, sopra il livello del mare.",
    "original_title": "APPARITA",
    "byte_offset": 450582
  },
  {
    "context": "",
    "title": "APPENNINO TOSCANO",
    "body": "Innanzi di descrivere la \nlunghezza, andamento e struttura della catena montuosa \nche alla Toscana fa spalliera, bisognerebbe che i geografi \nuna volta per sempre si accordassero fra loro per \ndeterminare il confine e designare i punti normali dove \ncomincia e dove termina la giogana spettante alla Toscana \nregione. \nAvvegnachè gli antichi scrittori trovansi fra loro discordi \nnon tanto su questo rapporto, quanto lo sono eziandio sul \nconfine fra l’Alpe e l’Appennino. Alcuni di loro invece di \nfare partire l’Appennino dalle Alpi marittime di Nizza e \ndella Provenza, ne fissano il punto di distacco fra Genova \ne Savona, mentre altri, come Vitruvio, Pomponio Mela e \nBoccaccia lo incominciano a segnare dai monti di Val di \nMagra; cioè nell’estrema regione occidentale dell’Etruria. \nAd ogni evento ho dovuto dal canto mio prendere un \npartito, ed ho già dichiarato nell’Avvertimento posto in \nfronte al presente Opera, quali ragioni mi determinavano \na comprendere nella Toscana occidentale tutta la Val di \nMagra, mentre per il lato opposto fu duopo oltrepassare \ngli antichi confini scendendo la schiena dell’Appennino \nfino al di là delle sorgenti del Tevere.  \nPer tali riflessi io segno l’Appennino Toscano dal crine \ndel monte Gottaro e dalle sorgenti del fiume Vara che è \ntributario il più occidentale della Magra, proseguendo la \ngiogana sino all’Alpe della Luna, là dove ha origine il \nfiume Metauro che è il punto più orientale del Gran \nDucato. La qual sezione dell’Appennino per una spina più \no meno tortuosa da maestro a levante corre una estensione \ndi suolo che oltrepassa 170 miglia toscane, e la di cui \nposizione geografica trovasi fra i gradi 27° 22’ e 29° 52’ \ndi longitudine e fra i gradi 43° 37’ e 44° 28’ di latitudine. \n– La sua criniera serve geograficamente di confine \nnaturale, dal lato di settentrione fra la Toscana e la \nLombardia, e fra quella stessa regione la Romagna e la \nprovincia di Urbino dal lato di grecale. L’altezza \nmaggiore dell’Appennino toscano supera di poco le mille tese, giacchè la cima del Cimone che è il più elevato di \ntutta la giogana settentrionale appartiene all’opposto \ndorso dell’Appennino pistojese nella regione lombarda \ndel ducato di Modena. \nLe principali e più eminenti punte spettanti alla spina \ndell’Appennino toscano, tra quelle di cui è nota l’altezza, \nsono l’appresso notate, disposte per ordine della loro \nelevatezza con indicazione della più vicina Comunità. \n \nGioghi e Cime dell'Appennino  e loro Altezze sopra il \nlivello del mare. \n \nCamporanghena, a Fivizzano: braccia fiorentine 3424,7 \nCorno delle Scale, a S. Marcello: braccia fiorentine \n3322,5 \nLibro aperto o Boscolungo, a Cutigliano: braccia \nfiorentine 3308,8 \nLago Scaffajolo, a S. Marcello: braccia fiorentine 3166,9 \nMont'Orsajo , a Bagnone: braccia fiorentine 3166,2 \nFalterona , a Stia: braccia fiorentine 2825,4 \nM. Molinatico , a Pontremoli: braccia fiorentine 2651,3 \n(ERRATA: Varco della strada Militare) Sommità del \nMonte al Varco della strada Militare sopra Fivizzano: \nbraccia fiorentine 2429,2 \nVarco della strada: braccia fiorentine 2367,37 \nCapo d'Arno , a Stia: braccia fiorentine 2320,3 \nAlpe della Luna, alla Badia Tedalda: braccia fiorentine \nSasso di Castro , a Firenzuola: braccia fiorentine 2156,9 \nM. Foresto, a Chiusi Casentinese: braccia fiorentine \n2139,3 \nM. Beni, a Firenzuola: braccia fiorentine 2104,3 \nM. Comero , a Bagno di Romagna: braccia fiorentine \n2069,1 \nM. Carzolano, a Palazzuolo: braccia fiorentine 2012,4 \nM. Rotondo , a Zeri in Val di Magra: braccia fiorentine \n1984,7 \nM. Castel Guerrino, a Firenzuola: braccia fiorentine \n1911,8 \nVarco della Cisa  sopra Pontremoli: braccia fiorentine \n1783,3 \nVarco della Futa, a Firenzuola: braccia fiorentine 1560,3 \n \nFisica struttura dell’Appennino. – dalla giogana \ndell’Appennino donde si separano le acque che finiscono \nnei due mari, tanto a destra che a sinistra divergono con \nvario andamento molti contrafforti o ramificazioni, talune \ndelle quali si estendono dal lato della Toscana sino alla \nspiaggia mediterraneo, e circoscrivono nel loro \nandamento le Valli della Magra, del Serchio, dell’Arno, \ndella Cecina, dell’Ombrone e quella superiore del Tevere, \noltre le vallecole tributarie e quelle che per corto \ncammino inviano le loro acque direttamente al mare. \nBen è vero però che non tutte le ondulazioni montuose, \ndalle quali è coperta la massima parte del continente \ntoscano, appartengono a un’istessa formazione geologica \nné sempre si collegano immediatamente alla catena \ncentrale dell’Italia che Appennin parte in tutta la sua \nlunghezza. \nInperocchè, se la giogaia che serve di spina all’Appennino \ntoscano può dirsi quasi uniforme nella sua formazione e \nnella qualità delle rocce appartenenti per la massima parte \n\nad un terreno di sedimento, inferiore o medio, (il calcareo \nstratiforme compatto, schisto marnoso, macigno o grés di \npiù varietà) altrettanto diversificano dalla giogana dello \nstesso Appennino, nell’andamento nella forma e nella \nqualità delle rocce quei monti che, quasi indipendenti \ndalla catena superiore, sorgono interrottamente fra i \nterreni di sedimento inferiore e marino in una direzione da \nponente a scirocco, a partire dall’Alpe Apuana sino al \npromontorio Argentaro. Tali sono i gruppi dell’Alpe \nsuddetta, del Monte Pisano, di quelli di Val di Sterza o \ndella Gherardesca di Campiglia, di Massa marittima, di \nPontieri, di Rocca-strada e di Orbetello. A questo sistema \nsi riattaccano a levante i terreni dei vulcani spenti lungo il \nfiume Fiora, le trachiti del Montamiata e le lave di \nRadicofani, mentre a ostro si affacciano in mezzo al mare \nle masse granitiche e serpentinose delle Isole del Giglio e \ndell’Elba. \nDonde consegue che molte valli della Toscana veggonsi \nfiancheggiate da due fila di monti di origine diversa: dai \nsproni cioè che si appoggiano e formano parte immediata \ndella giogana centrale e stratiforme dell’Appennino \nmentre l’altra fila appartiene ai terreni cristallini e in \nmassa dei gruppi montuosi sopra descritti. La mole \ngigantesca e più sviluppata di quest’ultimo sistema di \nmonti è quella dell’Alpe Apuana, la di cui più elevata \ncresta, quella cioè del monte Pisanino, è 3503 braccia \nsopra il livello del Mediterraneo. – Vedere ALPE \nAPUANA. \nAvvi fra le due linee designate un terzo sistema spettante \nal terreno superiore marino, dal quale trovasi ricoperto il \nmaggior numero di poggi e di colline subappennine, che \nin molti luoghi si appoggiano e talvolta ricuoprono i \nfianchi dei monti appartenenti a uno dei due sistemi \nannunciati. Questo terzo terreno marino costituisce una \nzona intermedia fra la giogana centrale e i gruppi \nmontuosi del littorale, a partire dalle sorgenti dell’Arbia e \ndell’Ombrone senese sino a Chiusi e alla base del \nMontamiata: mentre da Siena rivolgendosi alle fonti \ndell’Elsa e dell’Era ricopre entrambe le valli sino alla ripa \ndestra del Val d’Arno inferiore, e di là per le colline \nPisane sino al mare. \nIo dissi che la struttura e indole dei terreni che \ncostituiscono la catena centrale dell’Appennino \nappartengono per la maggior parte a rocce sedimentarie e \nstratiformi; avvegnachè si trovano talvolta anche costà \npenetrati dei filoni di rocce cristalline e in massa di natura \nmolto analoga a quella dei terreni che predominano nei \nmonti del littorale, e nell’arcipelago toscano. \nTali sono le masse di gabbro e di serpentina della \nRocchetta  in Val di Vara, quella della stessa specie che si \naffaccia sul monte Gottaro nella Gordana di Pontremoli, e \nné monti Livornesi fra la valle Benedetta e il villaggio di \nGabbro ; le rocce serpentinose al Monte Ferrato e a \nCerreto in Val di Bisenzio, all’Impruneta sopra Firenze, \nal Sasso di Castro , a Monte Beni e alla Maltesca \nnell’Appennino di Pietramala; a Monte Calvo  e ad Erbaja \nsotto il giogo di Scarperia, ec. Ma il più potente e più \nesteso filone di simili rocce massive, iniettato fra mezzo \nalle stratiformi dell’Appennino centrale, si è quello che \nresta in direzione da libeccio a grecale (direzione comune \nad altri filoni di specie siffatta), che si insinuò fra’monti \ndai quali schiudesi la valle superiore del Tevere, e corre dalla base di Montauto  sino a Viamaggio sul dorso \nsettentrionale dell’Alpe della Luna. \nSiffatte rocce racchiudono bene spesso nodi e vene \nmetalliche del genere delle piriti, specialmente di ferro, di \nrame, di piombo argentifero, di ferro ossidulato, oligis to, \ncarbonato, ec. Le quali sostanze potrebbero fornire (dove \nancora nol facciano) un ramo importante d’industria e di \nricchezza mineralogica. \nCave e miniere. – Non esistono marmi di calcareo \nsaccaroide o granoso nella linea interna dell’Appennino. \nDue cave abbondantissime di gesso trovansi fra i terreni \ndi sedimento inferiore a Sassalbo nell’Alpe di \nCamporaghena in Val di Magra, e nell’Appennino di \nCorfino in Val di Serchio. – Mancano nella catena \ncentrale miniere, se non si volessero contare per tale i \ndeboli tentativi fatti a Piteglio  in Val di Lima onde \nscavare l’argento a Montauto in Val Tiberina per avere il \nrame, e in pochi altri luoghi di minore entità. \nAl contrario doviziosissimi di vene metalliche e di marmi \nsono i gruppi montuosi che corrono fra il littorale e la \ncatena superiore dell’Appennino, o che si affacciano in \nmezzo al mare. Noti da lunga età sono i marmi Lunensi, \nquelli di Campiglia e del Monte Pisano, di Caldana, della \nMontagnuola di Siena ec.; mentre celebravansi in tempi \nanche più remoti le inesauribili miniere di ferro dell’Isola \ndell’Elba, del Campigliese ec., quelle di piombo e di \nargento della Versiglia, di Montieri e di Massa marittima \ne di Batignano ec.; le miniere di rame nel Massetano, di \nVal di Cecina e di Val di Merse, ec. L’Appennino centrale \nnon è molto ricco di acque minerali, se si eccettuino \nquelle che emergono alla sua base a contatto di terreni \nnon conformi a quelli delle sue rocce predominanti. – \nVedere ACQUE MINERALI. Altronde copiose di acque \ntermali, di sostanze saline, solforose e gasose, sono le \ncolline subappennine coperte di marne conchigliari, e i \ngruppi dei monti cristallini. L’esterna ossatura delle \nbranche che spinge l’Appennino dal lato dell’Adriatico \nconsiste a preferenza di argilla fissile, di gres calcareo \nmicaceo a strati inclinatissimi, e di rado interrotti dal \ncalcareo appenninico. Le quali rocce vanno gradatamente \nmodificandosi in marna e in argilla cerulea, a proporzione \nche i monti s’abbassano e s’accostano alla pianura. Le \ndiramazione dell’Appennino che guardano il \nMediterraneo sono generalmente composte di calcareo \nstratiforme color grigio o azzurrognolo retato da vene \nspatiche; la qual roccia alterna, ma più spesso è ricoperta \ndall’arenaria micacea, o macigno, e dallo schisto calcareo \nmarnoso, detto fra noi galestro . I luoghi più depressi \nlungo le valli non di rado sono coperti da profondi banchi \ndi ciottoli e di ghiaja, e da selve di piante monocotiledoni, \nconvertite in antracite o lignite. \nQuest’ultimo fenomeno si affaccia più frequentemente \nalla base de’monti traversati o coperti da rocce massicce e \ncristallizzate; e più che altrove negli estremi lembi \noccidentali e orientali dell’Alpe Apuana, cioè, a \nCaniparola e presso Castelnuovo di Garfagnana; alle \nspalle dei monti della Gherardesca, a Sasso Fortino presso \nle masse serpentinose di Rocca Tederighi ec. \nSe a tale fenomeno si aggiunge quello delle sostanze \nfossili abbondanti nei terreni, intorno ai quali emersero i \nmonti massivi costituenti la catena subalterna fra \nl’Appennino e il Mediterraneo; se si vuole calcolare che, \nsopra questi monti si trovano impronte di conchiglie, i di \ncui molluschi vivono tuttora nei nostri mari, non sarà \nfuori di ragione il dedurre da tutto ciò che, i gruppi dei \nmonti massivi, o filoni dello stesso genere, che trovansi \npenetrati fra i terreni stratiformi della Toscana, \nemergessero dalle viscere del suolo dopo che una parte \ndell’antico letto del mare erasi sollevata dalle acque, e \nquindi il terreno rimasto a secco, rivestito di selve e \nabitato da terrestri animali. \nMa non è questo il luogo, né io debbo occuparmi di \ngeologiche congetture, bastando al mio assunto un rapido \ncenno sulla fisica struttura de’gruppi montuosi che \nspettano al territorio Toscano. \nFra i fenomeni naturali più rimarchevoli dei nostri monti, \nsono i fuochi gasosi nell’Appennino di Pietramala, i \nLagoni o Fumacchi  ricchi di acido borico in Val di \nCecina e Val di Cornia, fra Massa e Volterra. – Vedere \nPIETRAMALA e LAGONI. \nIl dorso dell’Appennino, benchè di forma pianeggiante \nanzi che acuta, non presenta alcuna estesa dimensione che \npossa meritare il nome di pianoro , siccome scarsi di \nnumero e di assai piccola estensione sono i laghetti che \nincontransi nel lato settentrionale di cotesta regione. Là \ndove hanno umile principio alcuni fiumi di Lombardia \ntrovasi sul monte Orsajo il lago Santo, da cui nasce il \nfiume Parma; sull’Alpe di Camporaghena, il lago verde e \nlago Squincio, donde ha il primo alimento il fiume Enza; \nnell’Alpe di Mommio il lago di Cerreto dell’Alpe da cui \nparte la Secchia, mentre nell’opposto lato il tortuoso \nlaghetto del silvestre Rosaro  dona le sue limpide vene \ninsieme col nome al fiume di Fivizzano. Nella schiena \ndell’Alpe di Barga partono i primi rivi del fiume \nScoltenna, da un piccolo lagoncello chiamato anch’esso \nSanto: e finalmente dal Corno alle Scale sotto al profondo \nlago Scafajolo filtrano i ruscelletti che fluiscono nel \ntorrente Dardagna, tributario dello Scoltenna \nprenominato, e il torrente Volata tributario del fiume \nLima. \nSebbene la schiena dell’Appennino toscano possa dirsi \nquasi costantemente la linea di separazione delle acque, \nhavvi però qualche caso costà, come nei Pirenei e in altre \ncatene di monti, dove si veggono le sorgenti di un fiume, \nqual’è nel nostro caso il Reno di Bologna, partire dal \nfianco meridionale dell’Appennino di Pistoja, e farsi \nstrada fra le gole de’monti più depressi sino all’opposta \npendice. \nQuasi tutte le valli subalterne alla catena dell’Appennino, \ntanto dal lato della Toscana, quanto dal lato della \nLombardia e di Romagna, corrono per lo più in una linea \ntrasversale alla giogana, meno quelle superiori del \nSerchio, della Sieve, e del Santerno. \nIl Serchio sul fianco destro è incassato dall’Alpe Apuana; \nmentre la Sieve e il Santerno sono costretti a correre per \nlungo tratto fra la catena centrale e le ramificazioni che la \nfiancheggiano a destra in linea perpendicolare, poi \nparallela. Una di esse, che si prolunga sino alla Valle \nsuperiore dell’Arno, fra la città d’Arezzo e il Casentino, \nobbliga questo ultimo fiume, dopo trenta miglia di \ncammino, a invergere il suo corso ripiegandosi ad angolo \nacuto in direzione quasi contraria al primo andamento. \nLe ramificazioni principali dell’Appennino toscano sono \nquelle che si staccano da Montepiano e dalla Falterona. La prima scende in linea perpendicolare fra la valle del \nBisenzio e della Sieve sino a che per la Calvana, giunta a \nMonte Morello, corre alle spalle di Fiesole nella direzione \ndi ponente a levante al luogo dove chiude dal lato destro \nla valle della Sieve, e quindi si abbassa presso alla foce \ndove questo fiume si scarica nell’Arno. \nPresso alla qual foce termina il così detto monte Fiesole, \nle di cui branche astrali varcato l’Arno si riattaccano a \nmonte Scalari e a tutti quelli che separano la Valle di \nsopra a Firenze dal Chianti sino alle sorgenti \ndell’Ombrone senes e. \nMa il maggior gruppo, che io chiamerei il nodo centrale, \nsi è quello a cui si collegano le varie ramificazioni \ndell’Appennino Casentinese sopra l’Eremo di Camaldoli \nal giogo denominato Bastione. Fra le sorgenti dell’Arno e \ndel Bidente alzasi il poggio a Scali , dalla cui cima Ariosto \nvide i due mari, e più all’occidente il monte della \nFalterona che spinge i suoi rami in Val di Sieve, e per la \nConsuma, Vallombrosa e Pratomagno s’incontra sino \nquasi alle porte di Arezzo. All’opposto lato dalla cima del \nTriv io si stacca una raggiera di contrafforti diretta a ostro \nper l’Alvernia, l’Alpe di Catenaja e i monti Cortonesi, \nsegregando le acque del Tevere da quelle dell’Arno e \ndelle Chiane. Dallo stesso bastione del Trivio diramansi \nverso settentrione il Monte Comero, verso greco il Monte \nCoronaro  e quello delle Balze, i quali di là per Monte \nFeltro , e l’Alpe della Luna si avanzano nei monti di \nUrbino e nell’Appennino di Gubbio. \nPassaggi dell’Appennino. La sezione dell’Appennino \ntoscano, il cui crine è fiancheggiato da contrafforti \ntalvolta ad esso paralleli, offre generalmente i varchi e i \npunti di passaggio meno elevati che nel restante della \ngiogana. È altresì vero che nel primo caso fa duopo \nattraversare più di un giogo innanzi di superare quello \ndella catena centrale. \nMolti sono i punti di passaggio praticabili a cavallo in \ntutte le stagioni, eccettuati i giorni più rigidi dell’inverno \na cagione della neve. A un numero più ristretto si limitano \nle strade regie, e le vie maestre rotabili esistenti, o che \nsono attualmente in costruzione. \nTra i varchi più frequentati per le bestie da soma si \ncontano: la strada dell’Alpe di San Pellegrino resa \npraticabile anche nell’inverno dagli spalatori delle nevi; la \nstrada dal Saltello sopra Barga; il passo dell’Ospitaletto \nsopra Sillano che si riunisce alla via militare di Fivizzano \npresso Castelnuovo dei Monti:impraticabili entrambi nella \nstagione invernale; la via di Fanano che passa il giogo \nsopra Cutigliano a ponente del lago Scafajolo \nnell’Appennino pistojese; il varco della Sambuca lungo il \nReno di Bologna; quello fra Montepiano e Barigazza \nnell’Appennino di Vernio; la strada antica del giogo di \nScarperia nella Val di Sieve; la via Faentina o di Marradi, \nche attraversa il giogo di Casaglia alle sorgenti del \nLamone; la strada Forlivese che sormonta l’Alpe di S. \nGodenzo per scendere a S. Benedetto lungo il Montone; la \nstrada di Bagno in Romagna, che rimonta il torrente \nCorsalone nel Casentino fra Camaldoli e l’Alvernia; \nquella dell’Alvernia che passa il giogo del Bastione \npresso alle sorgenti del Savio, e le strade di Viamaggio e \ndi Monte Casale che varcano l’Alpe della Luna per \npassare dalla Valle Tiberina in quelle della Marecchia e \ndel Metauro. – Non dirò delle vie traverse di minore conto \npraticate dagli Appenninigeni; su i quali varchi furono \nerette a soccorso dei pellegrini quelle tante ospitaliere \nstazioni, di cui si trovano memorie nelle carte del medio \nevo, e nella rimembranza di molti luoghi che tuttora \nconservano il nome di Spedale, Spedaletto, Spedalaccio, \nec.  \nSi contano fra le vie regie e rotabili, la strada della Cisa \nsopra Pontremoli; la nuova via militare che da Fivizzano \npassa l’Appennino al varco fra l’Alpe di Camporaghena e \nquella di Mommio, la strada Lucchese di Monte Fegatesi \nche sormonta il giogo detto delle Tre Potenze, e di là \nseguita il corso del fiume Scoltenna; la strada Modanese \nche da Pistoja sale a Bosco lungo; finalmente la grande \nstrada postale da Firenze a Bologna, la quale passa \nl’Appennino alla Futa e alla Radicosa.  \nUna nuova grandiosa strada carrozzabile sta ora \ncostruendosi sull’Alpe di S. Godenzo e di S. Benedetto \nper condurre da Firenze a Forlì. \nI passi dell’Appennino toscano più celebri e più \nfrequentati dagli antichi sono, quello della Cisa o di \nPontremoli, la qual via nell’età di mezzo chiamavasi \nFrancesca o Romea e che io ritengo potesse essere una \ncontinuazione della Via di Emilio Scauro (Vedere \nAntologia di Firenze Volume VIII anno 1822); la via che \ndalla Val di Sieve conduceva per lo Stale e Barigazza a \nBologna, sulle tracce probabilmente della Via Cassia, \ndalla quale si distaccava l’altro tronco per dirigersi lungo \nil fiume Lamone nell’Emilia. \nIn fatti in questi tre passaggi si trovano i punti più \ndepressi della giogana Appenninica; essendochè il varco \ndella Cisa  sopra Pontremoli non supera le 1783 braccia, \npari a tese 534, sopra il livello del mare; il passo dello \nStale, oggi della Futa, non è più che a 1560 braccia, o 467 \ntese: e il varco della via Faentina nell’Appennino di \nCasaglia cinque braccia ancora più basso di quello della \nFuta. \nVegetabili maggiori dell’Appennino  – L’aspetto \ndell’Appennino in generale è monotono, eprivo di creste \nscoscese e prominenti guglie, di ghiacciaje naturali e di \nquelle profonde lame che rendono cotanto pittoresca \nl’Alpe Apuana, quale può dirsi una miniatura delle Alpi \nElvetiche. Per pochi mesi dell’anno, e qualche volta per \npochi giorni, si ferma stabilmente la neve nell’Appennino \ntoscano, massimamente nella faccia meridionale. La sua \ngiogana è rimasta in gran parte disadorna di quelle selve \ndi faggi e di abeti che un dì la rivestono, e difendevano le \nsottoposte valli dalle tempestose bufere e dalle ruinose \nalluvioni. \nLa giogana dell’Appennino che conserva tuttora in \nToscana la sua criniera vestita di selve, può dirsi residuata \na quella di Boscolungo nella montagna di Pistoja, di \nCastel Guerrino e Casaglia fra i fiumi Santerno e Lamone, \noltre la macchia della Faggiola, dalla Falterona all’eremo \ndi Camaldoli, che è la regina delle foreste appenniniche, \nla sede più costante e meglio regimentata delle grandiose \nabetine, lo spettacolo della vegetazione più rigogliosa e \npiù imponente che offrir possano i monti toscani. \nNella parte più elevata e meno impraticabile \ndell’Appennino esistono i migliori pascoli naturali, e \nmolte piante officinali alpine barbicano fra i macigni. Il \ncastagno è l’albero che più generalmente alligna a mezza \ncosta della montagna e sui contrafforti che di là si distendono nelle valli. Esso è quello che fornisce col suo \nfrutto quasi il giornaliero alimento a una gran parte dei \nsuoi abitanti unitamente alle patate e alle poche granaglie \nche colà si raccolgono. I ramosi boschi delle querci, \nde’cerri e de’lecci che rivestivano le pendici meridionali \ndell’Appennino, oggi rari e mozzi appariscono nel già \nselvoso Mugello: in luogo dei quali subentrò il melo, il \nsusino, il noce, e sotto ad essi il pino, il cipresso, il gelso, \nl’olivo e la vite. \nLa vigna però sembra che nei secoli trascorsi si coltivasse \ncon più impegno che oggidì dagli Appenninigeni, sia \nnella provincia del Mugello, sia in quella del Casentino. E \nquel che è da notarsi, per ragione del clima si è, di trovare \nin molti luoghi la vite e anche l’ulivo, nei secoli intorno al \nmille, sull’Appennino della Garfagnana, in quello della \nFalterona e sotto Camaldoli, dove lo stato attuale \ndell’atmosfera non può più permettere a simili piante \nsiffatto domicilio. \nAnimali maggiori domestici, e salvatici dell’Appennino – \nMancano né monti toscani quelle ricche praterie che \nadornano le valli delle Alpi, e rendono assai ubertosi i \npascoli della Svizzera, e mo lto produttiva la loro \npastorizia. \nLe piccole mandre che vivono in estate nei sterili sassosi \nprati che trovansi sul dorso e sui fianchi del nostro \nAppennino, vanno a refocillarsi in inverno nelle più \npingui maremme. \nPochissimi sono i pascoli artificiali recentemente praticati \nnell’Appennino del Mugello, dove con ottimo metodo \nvanno prosperando nuove cascine, il di cui frutto è già \ndivenuto una delle migliori risorse dell’Appennino di \nFirenzuola e dello Stale. \nFra gli animali domestici utili all’industria alpestre \ncontansi in varie parti montuose gli animali neri e i \ncopiosi pollai di tacchini. – A questi ultimi non che alle \npecore spesse volte danno la caccia, e fanno la guerra le \nvolpi, i lupi e le faine, mentre i castagni sono danneggiati \ndai scojattoli e dai ghiri. \nGli orsi, che ebbero sede nella parte più alpestre, sono \nstati da gran tempo espulsi ed estinti nell’Appennino \ntoscano, restandovi più libere le timide lepri, nel tempo \nche i cinghiali e caprioli vanno tuttora vagando nei boschi \ndelle maremme. \nFra gli uccelli di rapina si trovano stanziati \nnell’Appennino di Camporaghena e nell’Alpe Apuana \nl’aquila reale e il gracchio (Pyrrhocorax Alpinus); e nelle \naltre parti della giogana i falchi, i corvi, gli sparvieri, i \ngufi, gli allocchi ec. \nAntichi popoli dell’Appennino toscano. – Mancano \nnotizie e testimonianze di scrittori autorevoli per sapere \nquali furono i popoli aborigeni che occuparono la giogana \ndell’Appennino tra le sorgenti della Magra e quelle del \nTevere; e sino a qual punto si estendesse costà la dimora \ndegli Etruschi prima che vi si propagassero i Liguri con \nvarie loro confederazioni, vinti poscia, ed espulsi di qua \ndall’armi romane. Imperocchè dalla nuda e passeggera \nesposizione di quanto ne scrissero Dionisio di \nAlicarnasso, Polibio, Tito Livio, Strabone, e per incidenza \nCornelio Nepote e Cicerone, a stento si può arguire che i \nmonti alla destra dell’Arno, dall’origine di questo fiume \nsino alla foce, erano abitati da’Liguri, coi quali \nconfinavano sul dorso dell’Appennino di Romagna gli \nUmbri Sarsinati. Il paese degli Etruschi terminava, al dire \ndi Strabone, a piè dell’Appennino in una regione bassa e \ncampestre; siccome quello dei Galli Cispadani non \ns’innoltrava molto verso la schiena della catena, dove \ntenevano la loro sede varie razze Ligustiche o gli Umbri \ndella Tribù Sapinia. – Consentaneo a tale divisamento \nmostrossi T. Livio in più occasioni, sia quando disse, che \nil pretore dell’Etruria P. Porcio Leca, nell’anno di Roma \n559, conduceva le sue legioni a Pisa, «ut ab tergo \nLiguribus esset»  (lib.XXXIII, 43); sia allorché avvertì \n(lib.XXXV), che il console L. Cornelio Merula, partendo \nda Roma, condusse l’esercito nel paese dei Boi, \nrasentando i confini estremi dei Liguri. Lo che giova \neziandio a interpretare, per quali cause usasse tanta \nriserva il console Q. Minucio, allorché (anno di Roma \n569), andando contro i Liguri che assediavano Pisa, si \nmosse da Arezzo in ordine di battaglia “inde quadrato \nagmine ad Pisas duxit.» (lib.XXXV, 2) Per la stessa \nragione Cicerone, parlando degli accampamenti di \nCatilina a Fiesole, li disse situati sul confine dell’Etruria \n«in Hetruriae faucibus collocata.» (Catilina 1.) \nChe se non lascia più dubbio il passaggio d’Annibale per \nil toscano Appennino, escluso quello del Lucchese e della \nLunigiana: il primo perché Lucca era stata munita dal \nconsole Sempronio; il secondo perché Annibale avrebbe \ndovuto passare lungo il mare, che al dire di Polibio vide la \nprima volta sulle rive dell’Adriatico dopo la vittoria del \nTrasimeno; se dopo tutto ciò devesi convenire, che tale \ntraversa non potè aver luogo altrove fuori che per la \nmontagna di Pistoja o per l’Appennino del Mugello, è \nfuori di dubbio, volendo credere a Cornelio Nepote, che \nqua pure vi dominassero i Liguri «inde per Ligures \nApenninum transiit petens Hetruriam» (Vit. Hannib. §. \nVI.) \nÈ noto che i popoli della Liguria, divisi fra molte \nassociazioni o tribù, vivevano come gli antichi Germani \nper vici sparsi fra le rupi e nei luoghi di difficile accesso. \nTali furono gli Apuani, i quali dai monti di Pontremoli si \nestendevano sino forse al paese de’Friniati. Questi dalla \nprovincia detta tuttora del Frignano, e dalla destra del \nfiume Scoltenna sembra che signoreggiassero sino alle \npendici meridionali dell’Appennino di Garfagnana e di \nBarga (MURAT. Ant. M. Aevi. Diss XXI). La quale razza \ndi Liguri fu respinta dall’Appennino toscano dal console \nC. Flaminio, l’anno di Roma 563. (Liv. lib.XXXIX, 2.) –  \nDiedero forse meno occasione di far dire di loro i Liguri \nMagelli, da cui molti riconoscono la derivazione della \nprovincia chiamata poscia da Procopio Μουχιαλλιω, e \nquindi Mugello ; se anche non volle riferire a questi Tito \nLivio al libro XXXIII, allorché il console L. Furio \nPurpureo condusse le sue legioni dalla Tribù Sapinia nel \npaese dei Boi presso al castello Mutilo  (forse \nModigliana), di dove retrocedè per tema di esser messo in \nmezzo, da un lato dai Galli e dall’altro dai Liguri del \nvicino Appennino. \nIn quanto all’epoche e governi posteriori alla Romana \nRepubblica i confini che tuttora conservano alcune \nDiocesi transappennine ci fanno avvertiti che, sino dai \ntempi della decadenza del Romano Impero la criniera \nmedesima servì di limite geografico fra la Toscana, \nl’Esarcato e la Pentacoli innanzi che la Repubblica \nfiorentina estendesse la sua giurisdizione fino alle porte di Forlì e di Sarsina: l’ultima delle quali ebbe nome, oppure \nlo diede agli Umbri Sarsinati. – Vedere BAGNO in \nRomagna e GALEATA.",
    "original_title": "APPENNINO TOSCANO",
    "byte_offset": 451148
  },
  {
    "context": "(Ad planum) in Val d’Era.",
    "title": "APPIANO",
    "body": "Villaggio distrutto, \nla cui pieve di S. Giovanni fu traslocata a Ponsacco, \ncapoluogo della sua Comunità, che è circa un miglio a \noccidente fra i fiumi Cascina ed Era, nella Diocesi di \nSanminiato, già di Lucca, Compartimento di Pisa. \nAppiano, donde discese la potente famiglia pisana dei \nPrincipi di Piombino, chiamavasi nelle antiche carte Ad \nplanum, come luogo situato alla base delle colline pisane. \nCosì trovasi scritto in più istrumenti, e nel trattato di pace \nfatto nel 1175 tra i Lucchesi e i Pisani, dove si parla della \nrestituzione al vescovo di Lucca di varie pievi, fra le quali \nè rammentata quella di S. Maria e S. Giovanni de Plano. \nDopo che Appiano fu per cagione di guerre saccheggiato \ne arso nel 1341, i Ponsacchesi ottennero dal vescovo di \nLucca (1374) facoltà di erigere dentro al paese una nuova \nchiesa, dove nel 1440 fu trasportato il battistero e le \ncampane d’Appiano. In una di queste tuttora esistente, \nleggesi la data del 1372, col nome di Ser Jacopo \n(d’Appiano) Cancelliere della Repubblica di Pisa. \nLa pieve di S. Maria e S. Giovanni di Appiano contava \nper succursali le parrocchie di S. Lucia a Ponsacco, di S. \nAndrea a Petriolo, di S. Pietro d’Appiano, (forse la \nparrocchia di Camugliano) e la chiesa di S. Croce \nd’Oltremare, detta poi la Magione. – Vedere \nPONSACCO.",
    "original_title": "APPIANO",
    "byte_offset": 480163
  },
  {
    "context": "",
    "title": "APPIANO DI PALAJA",
    "body": "Un altro piccolo casale col nome \ndi Appiano risiedeva alla destra dell’Era nel piviere di S. \nGervasio; ed è questo Appiano che vuolsi riportare un \nistrumento lucchese dell’anno 980, relativo a un enfiteusi \nfatta dal vescovo di Lucca della metà dei redditi e tributi \ndovuti dai vari popoli del piviere di S. Gervasio, fra i \nquali si contavano quelli di Saletta, di Alica, di Appiano \nec. Forse fu in quest’Appiano dov’ebbero signoria \ngl’Olpezzinghi di Pisa, confermatagli dalla Repubblica \npisana con concordia del 1284. (TRONCI, Annal. Pis.) \nEra pur qui una chiesa (S. Cerbone) di giuspadronato \ndella Badia di Carigi sul Roglio. (MEM. LUCCH. T. V. – \nANN. CAMALD.)",
    "original_title": "APPIANO DI PALAJA .",
    "byte_offset": 481539
  },
  {
    "context": "in Val d’Elsa.",
    "title": "APPIANO (S.)",
    "body": "Pieve antica posta in collina \nfra la Via Regia di Firenze a Siena e la ripe destra \ndell’Elsa, nella Comunità Giurisdizione e a 3 miglia \ntoscane a ostro di Barberino di Val d’Elsa, Diocesi e \nCompartimento di Firenze. \nQuesta chiesa contava uno dei più vetusti battisteri della \nToscana, da molti tenuto per un tempio dei gentili. Era di \nforma ottagona, sostenuto da colonne di pietra con \narchitravi ed altri ornati di un’architettura anteriore alla \ndecadenza delle belle arti. Fu rovinato in gran parte dai \nterremoti che nel 1805 afflissero cotesta contrada. Il \ntimore e l’incuria fecero atterrare il restante invece di \nrisarcire un’opera che era per molti una istruttiva rarità. \nFu questa pieve per gran tempo di padronato della potente \nfamiglia Gherardini, da cui passò in benefizio alla casa \ndei marchesi da Castiglion di Cercina, che la conservano \nsin da quando l’arcivescovo S. Antonino ne diede \nl’investitura al dotto canonico fiorentino Francesco di \nDante da Castiglione. \nLa pieve di S. Appiano fu matrice di venti popoli, ora \nriuniti in 10 parrocchie. \n1. La propositura di S. Andrea a Vico; 2. S. Ruffiniano a \nMontesanto; 3. S. Stefano a Linari; 4. SS. Filippo e \nJacopo a Ponzano; 5. S. Giorgio a Cinciano; 6. S. Maria \ndi Cast. Linari; 7. S. Martino a Pastino; 8. S. Maria a \nPoneta; 9. S. Salvatore e S. Michele a Vico; 10. S. Maria \na Fagnano . \nLa parrocchia di Appiano conta 338 abitanti.",
    "original_title": "APPIANO (S.)",
    "byte_offset": 482252
  },
  {
    "context": "",
    "title": "APRUGNANO",
    "body": "– Vedere SPRUGNANO",
    "original_title": "APRUGNANO",
    "byte_offset": 483728
  },
  {
    "context": "",
    "title": "APUA",
    "body": "Quanto apparisce chiara l’antica sede dei Liguri \nApuani nei monti di Pontremoli, altrettanto è immaginaria \nla città di Apua, che alcuni, prestando fede ai falsi \nframmenti di Catone, la dissero esistita nel luogo di \nPontremoli. – Né anche oggidì manca chi ha convertito \nApua nell’ignobile casale di Appella presso il giogo di \nCamporaghena. – Vedere PONTREMOLI",
    "original_title": "APUA",
    "byte_offset": 457566
  },
  {
    "context": "di Aezzo.",
    "title": "APULIA",
    "body": "– Vedere PULIA di AREZZO.",
    "original_title": "APULIA",
    "byte_offset": 484152
  },
  {
    "context": "di Lucca.",
    "title": "APULIA o PULIA",
    "body": "Contrada nel suburbio \nmeridionale di Lucca. Dà il suo nome a 4 popoli: S. \nColombano, S. Concordio, S. Pier maggiore e S. Ponziano \ndi Pulia. Questo nome derivato dalle acque che pullulano \ndal suolo, viene rammentato sino dal secolo VIII. I suoi \ncampi sono attraversati dal nuovo Acquedotto. \nFu d’Apulia quell’avvocato Guglielmo che nel 1124 \ndifese il vescovo di Luni nella lite contro i marchesi \nEstensi e i loro consorti nella chiesa di S. Alessandro di \nLucca. – (Mem. Lucch. T. IV. MURAT. Antich. Estensi.) \nLa Contrada di Apulia conta 1564 abitanti. – Vedere  \nPULIA di LUCCA.",
    "original_title": "APULIA o PULIA",
    "byte_offset": 484202
  },
  {
    "context": "",
    "title": "APUNIANO",
    "body": "– Vedere PUGNANO e PUGNANELLA.",
    "original_title": "APUNIANO",
    "byte_offset": 484829
  },
  {
    "context": "in Val di Magra.",
    "title": "AQUILA di GRAGNOLA",
    "body": "Rocca semi-diruta sopra un poggio alla sinistra del fiume Aulella nella \nGiurisdizione e 6 miglia toscane a greco di Fosdinuovo, \nparrocchia di Gragnola, piviere di Viano, Diocesi di \nMassa Ducale, già di Sarzana, Ducato di Modena. \nFu sede e fortilizio di un ramo dei marchesi Malaspina, \nestinto nel 1742, quindi rientrato nella linea dei marchesi \ndi Fosdinuovo. – Vedere GRAGNOLA.",
    "original_title": "AQUILA di GRAGNOLA",
    "byte_offset": 484877
  },
  {
    "context": "",
    "title": "AQUILA (S. MARIA DELL’)",
    "body": "Villaggio e parrocchia \nnella Diocesi di Sovana, Comu nità Giurisdizione e 2 \nmiglia toscane a ostro di Sorano, Compartimento di \nGrosseto. \nRisiede in un poggio di tufa vulcanica presso ad alcune polle d’acque termali. \nConta la sua parrocchia 160 abitanti.",
    "original_title": "AQUILA (S. MARIA DELL’)",
    "byte_offset": 485307
  },
  {
    "context": "in Romagna.",
    "title": "AQUILA di TREDOZIO",
    "body": "Rocca distrutta \nnella parrocchia di S. Maria in Castello, mezzo miglio \ntoscano a ostro di Tredozio. – Vedere CASTELLO (S. \nMARIA in).",
    "original_title": "AQUILA di TREDOZIO",
    "byte_offset": 485610
  },
  {
    "context": "nel Lucchese,",
    "title": "AQUILATA",
    "body": "Rocca disfatta, che il Beverini \ncrede posta sul monte di Quiesa, dove vedevansi ai tempi \nsuoi vistose reliquie. Il Pacchi peraltro dubita che possa \nessere quella tuttora esistente in Val di Serchio sotto il \nnome di Aquilea.",
    "original_title": "AQUILATA",
    "byte_offset": 485784
  },
  {
    "context": "(Aquileja) in Val di Serchio.",
    "title": "AQUILEA",
    "body": "Castello con \nparrocchia (S. Leonardo) nel piviere di Sesto, Comunità \nGiurisdizione Diocesi e Ducato di Lucca. \nRisiede alla sinistra del Serchio circa 6 miglia toscane a \nsettentrione di Lucca. – Trovasi questo castello tra i feudi \nconfermati ai vescovi di Lucca da Ottone IV con diploma \ndel 1209 e da Carlo IV nel 1355. – Forse è lo stesso del \nprecedente Aquilata  investito dall’oste pisana e diroccato \nnel 1164, risarcito poscia dai Lucchesi, che lo diedero in \nconsegna ai Legati pontificj nel 1234. \nIl popolo di Aquilea ammonta a 474 abitanti.",
    "original_title": "AQUILEA",
    "byte_offset": 486040
  },
  {
    "context": "(ad Aquiliam, o Aquilejam).",
    "title": "AQUILIA",
    "body": "Mansione incerta \nsulla Via Cassia fra la pieve di Cascia e il Pontassieve. – \nVedere VIA CASSIA.",
    "original_title": "AQUILIA",
    "byte_offset": 486647
  },
  {
    "context": "in Val Tiberina.",
    "title": "AQUITRINA",
    "body": "Nome di una piccola \nborgata posta sulle pendici australi dell’Alpe della Luna, \ndove fu una chiesa parrocchiale (SS. Michele e Lorenzo) \nnella Comunità Giurisdizione e Diocesi di Sansepolcro, \ngià di Città di Castello, Compartimento di Arezzo. – Nel \ndeclinare del secolo XVIII il popolo di Aquitrina fu \nannesso in parte a quello di Aboca.",
    "original_title": "AQUITRINA",
    "byte_offset": 174771
  },
  {
    "context": "nel Lucchese.",
    "title": "ARAMO",
    "body": "Borgata e popolo (S. Frediano) \nnella valle Ariana piviere di Medicina, Comunità \nGiurisdizione e 4 miglia toscane a greco di Villabasilica, \nDiocesi e Ducato di Lucca che è 10 miglia toscane a \nlibeccio. \nRisiede in monte sulla ripa destra del fiume Pescia. – La \nchiesa di S. Frediano di Valleariana è rammentata nelle \ncarte della chiesa arcivescovile di Lucca sino dalla metà \ndel secolo VIII. Fu giuspadronato del vescovo Peredeo \nche ne fondò la dote con assegnarle varie possessioni e \nrendite, alcune delle quali provenivano dalla Val di \nCornia in Maremma. (Mem. Lucch. T. IV.) \nAramo fu uno dei paesi che nelle vicende politiche del \nsecolo XIV soffrì sventure tali che, nel 1383 non contava \npiù che 10 abitanti, mentre oggi ne ha 215.",
    "original_title": "ARAMO",
    "byte_offset": 487169
  },
  {
    "context": "",
    "title": "ARANCIO",
    "body": "Contrada nel subborgo orientale e un miglio \ncirca da Lucca, nella cui Comunità Giurisdizione Diocesi \ne Ducato è compresa. \nHa una popolazione di 275 abitanti.",
    "original_title": "ARANCIO",
    "byte_offset": 487950
  },
  {
    "context": "",
    "title": "ARBAVOLA o ALBAVOLA",
    "body": "Borgata sulla sinistra \nsponda del fiume Serchio presso la strada Regia di \nPietrasanta. – Ebbe parrocchia oggi oratorio (S. Michele) \nnel piviere di Arena, Comunità Giuris dizione dei Bagni di \nS. Giuliano, Diocesi e Compartimento di Pisa, da cui è 4 \nmiglia toscane a maestro. \nNon è improbabile che questo nome di Albaula sia una \ncontrazione di Alberti Aula; tanto più che quà ci richiama \nun Diploma di Agilulfo re dei Longobardi a favore di \nAlberto pittore, cui donò alcune possessioni situate nel \ndistretto di Arena. (Memor. Lucch. T. IV.) – Vedere \nARENA. \nEravi in Albavola un piccolo ospitale che con bolla di \nAlessandro IV fu riunito nel 1260 insieme con gli altri \nminori all’ospedale della Misericordia di Pisa (ARCH. \nDIPL. FIOR. Carte de’Conti Alberti.)",
    "original_title": "ARBAVOLA o ALBAVOLA",
    "byte_offset": 488128
  },
  {
    "context": "",
    "title": "ARBIA",
    "body": "Fiume celebre nella storia per la sanguinosa \nbattaglia di Monteaperto, che fece scorrer l’Arbia in \nrosso. – Scaturisce fra gli strati di calcario compatto nei \nmonti del Chianti, in luogo denominato Colle petroso \nsotto la Castellina. Trovasi la sua origine nel grado 28° \n59’di longitudine e 43° 28’di latitudine. È ingrossato per \nvia, a destra dal rio di Tregoli, a sinistra da quello di S. \nPolo, dal torrente Mascellone, e dal borro della Piscina di \nS. Giusto; e percorre circa otto miglia in mezzo a rocce di \ngrès friabile e di calcareo argilloso attraversato da vene di \nsolfo. \nOltrepassato il poggio di S. Giusto, dove cessa il terreno \nstratiforme, nel meridiano di Siena, e poco lungi dal Vico \nd’Arbia, lo stesso fiume comincia a scorrere incassato fra \nle piagge e fra alte ripe di marna cerulea conchigliare, da \ncui è coperto tutto il rimanente della Valle sino a \nBuonconvento. Quivi l’Arbia si marita all’Ombrone dopo \navere ricevuto il tributo, a destra dai torrenti Bozzone, \nTressa e Sorra : a sinistra dal torrente Melena, dalla \ntortuosa Biena, e finalmente dall’Arbiola congiunta al \nCansa . – L’Arbia percorre circa 30 miglia toscane di \npaese, passa sotto il ben ponte delle Taverne d’Arbia, 4 \nmiglia toscane a scirocco di Siena, quindi costeggiando a \nsinistra la strada Regia Romana, dopo altre 10 miglia di \ntragitto, attraversa la strada medesima sotto al secondo \nponte d’Arbia e 13 miglia toscane a scirocco di Siena per \nscaricarsi nell’Ombrone due miglia più sotto. \nL’Arbia sino a che trovasi chiuso fra i monti del Chianti \ncorre in direzione da maestro a scirocco; giunto nelle \ncrete senesi al Vico d’Arbia piega da scirocco a libeccio, \ndirigesi a Borgo vecchio presso la strada Regia Romana, \ndove rivolgesi nuovamente a scirocco sino a che incontra \na Buonconvento l’Ombrone. \nIl suo alveo superiore serve di limite nel Chianti alto fra le \nComunità di Gajole e della Castellina, poscia fra quelle di \nGajole e di Castelnuovo Berardenga, il cui territorio  \nattraversa dal Vico d’Arbia sino al di là del ponte delle \nTaverne; qua divide la Comunità delle Masse suburbane \ndi S. Martino di Siena dalla Comunità di Asciano, di dove entra in quella di Monteroni, e finalmente di \nBuonconvento.",
    "original_title": "ARBIA",
    "byte_offset": 488940
  },
  {
    "context": "",
    "title": "ARBIA (BORGO VECCHIO D’)",
    "body": "Conserva il nome di \nBorgo Vecchio il primo borgo che si trova all’uscire da \nSiena fra la strada Romana e le Taverne d’Arbia nella \nvoltata del fiume che gli diede il nome, Comunità delle \nMasse S. Martino, Giurisdizione Diocesi e \nCompartimento di Siena, da cui è 4 miglia toscane a \nscirocco. \nLa sua chiesa parrocchiale di S. Lorenzo fu riunita, è già \nqualche secolo, a quella di Colle Malamerenda. \nEra questa borgata Signoria de’Conti Winigi di Siena; e \nprobabilmente fu nello stesso Borgo, dove nel 1037 \nErmanno Arcicancelliere dell’Impero pubblicò un Placito \na favore della Badia Berardenga. (UGHELLI Ital. Sacr. – \nMURAT. Ant. M. Aevi.)",
    "original_title": "ARBIA (BORGO VECCHIO D’)",
    "byte_offset": 491241
  },
  {
    "context": "",
    "title": "ARBIA (ISOLA D’)",
    "body": "Molte piagge e greti anticamente \ninvestiti e circondati dalla biforcazione di un fiume o \ndalla confluenza di due corsi d’acqua diversi, ebbero il \nnome d’Isola. Quella che tuttora conserva il vocabolo \nd’Isola d’Arbia è una piaggia sulla strada postale 5 miglia \ntoscane a scirocco di Siena, situata tra il fiume omonimo e \nil torrente Tressa, un miglio appena distante dalla \ncurvatura dell’Arbia e dal Borgo vecchio sopra descritto. \nFu luogo munito dai Senesi a difesa della città, sorpreso \ndagli aretini nell’anno 1288. (DEI, Cron. Senese.)",
    "original_title": "ARBIA (ISOLA D’)",
    "byte_offset": 491939
  },
  {
    "context": "",
    "title": "ARBIA (LUCIGNANO D’)",
    "body": "– Vedere LUCIGNANO \nD’ARBIA.",
    "original_title": "ARBIA (LUCIGNANO D’)",
    "byte_offset": 492525
  },
  {
    "context": "",
    "title": "ARBIA (TAVERNE DI)",
    "body": "– Vedere TAVERNE d’ARBIA.",
    "original_title": "ARBIA (TAVERNE DI)",
    "byte_offset": 492586
  },
  {
    "context": "",
    "title": "ARBIA (VICO D’)",
    "body": "Villaggio sopra un poggio alla destra \nripa del fiume sulla strada provinciale di Val d’Arbia 4 \nmiglia toscane all’oriente di Siena, nella Comunità \nGiurisdizione e 5 miglia toscane a occidente di \nCastelnuovo Berardenga, Diocesi e Compartimento di \nSiena. \nHa una chiesa parrocchiale (S. Pietro) cui fu annessa \nquella di S. Bartolommeo a Monte Chiaro , piviere di S. \nGiovanni al Bozzone. \nLa parrocchia di Vico d’Arbia ha 253 abitanti.",
    "original_title": "ARBIA (VICO D’)",
    "byte_offset": 492640
  },
  {
    "context": "",
    "title": "ARCALENA",
    "body": "Casale e cura (S. Luca) in Val Tiberina alla \npendice occidentale del Monta S. Maria, nella cui \nComunità è compreso, Giurisdizione e 3 miglia toscane a \nscirocco di Lippiano, Diocesi di Città di Castello, \nCompartimento d’Arezzo. \nGiace in poggio presso le sorgenti del torrente Erchi \nnell’antico feudo dei marchesi del Monte S. Maria. \nConta una popolazione di 72 abitanti.",
    "original_title": "ARCALENA",
    "byte_offset": 493110
  },
  {
    "context": "nel Casentino.",
    "title": "ARCENA (PIANO D’)",
    "body": "Questo nome che \nci rammenta la patria di AlessandroSevero nato in Arcena \ncittà della Siria, trae probabilmente la sua etimologia da 4 \narchi di un antico ponte diruto, tuttora esistenti nel greto \nalla destra dell’Arno di fronte al poggio di Bibbiena, là \ndove si scarica il torrente di Vessa. \nAlla testata di questo ponte esisteva un ospizio per i \npasseggieri affidato alla cura dei monaci di Camaldoli per \ndono ad essi fatto dal patrono nel 1134, e confermato a \nquegli eremiti dal vescovo di Arezzo e dal Pontefice.",
    "original_title": "ARCENA (PIANO D’)",
    "byte_offset": 493509
  },
  {
    "context": "nel Chianti.",
    "title": "ARCENO, o ARCENO di CAMPI",
    "body": "Villa nel dorso del monte dove ha origine l’Ombrone senese nella \nComunità Giurisdizione e 4 miglia toscane a settentrione \ndi Castelnuovo Berardenga, piviere di S. Felice in Pinci, \nDiocesi di Arezzo, Compartimento di Siena. \nÈ una magnifica casa di campagna della nobile famiglia \nsenese del Taja oggi de’Clementini, antica signoria dei \nConti della Berardenga, che sino dal secolo IX \nassegnarono poderi in Arceno alla loro badia di S. \nSalvatore di Fontebuona insieme con la cappella di S. \nGiovanni in Arceno, confermata a quel luogo pio dal \npontefice Alessandro III nel 1185. – Vedere CAMPI del \nCHIANTI.",
    "original_title": "ARCENO, o ARCENO di CAMPI",
    "byte_offset": 494078
  },
  {
    "context": "(Arci veteris.).",
    "title": "ARCETRI",
    "body": "Contrada composta di più \nborgate, di deliziose ville e case di campagna nel suburbio \nmeridionale sulla collina che siede a cavaliere di Firenze \nfra S. Miniato e la R. Villa del Poggio Imperiale, di cui \nsono una continuazione la Costa di S. Giorgio, di \nBelvedere e di Boboli dentro Firenze. \nPorta il nome di Arcetri la chiesa prioria di S. Leonardo \nfiliale della Cattedrale, la quale, sebbene non abbia borgo \ne villaggio intorno, ha tante case e tanti palazzi l’un l’altro \nvicini, che non si può dire veramente che ne manchi. –  \nFra tutti è memorabile la villa Bonajuti, denominata il \nGiojello, come quella che servì di ritiro al sommo Galileo, \nche quà dettò gli scientifici suoi trattati. Non molto lungi \nda essa troverà l’erudito forestiero la villa Guicciardini, \ndove leggesi un’iscrizione ch’indica essere stata in si \nbeato ritiro composta la pregiatissima storia fiorentina da \nFrancesco Guicciardini. \nEsisteva in Arcetri un antico monastero di donne \nintitolato a S. Matteo, del quale fa menzione il testamento \ndella contessa Beatrice vedova del C. Marcovaldo dei \nGuidi da Dovadola scritto in lingua volgare nel 1278. Il \nqual monastero risiede un poco al di sopra il Poggio \nImperiale; e sebbene da lungo tempo ridotto a uso di villa, \nconserva ancora il nome di S. Matteo in Arcetri. \nLa più antica menzione che io abbia potuto incontrare di \nArcetri, appartiene a una pergamena del 1083 citata dal \nLami. (Mon. Eccl. Flor.) \nLa parrocchia di S. Leonardo in Arcetri comprende 234 \nabitanti.",
    "original_title": "ARCETRI",
    "byte_offset": 494743
  },
  {
    "context": "(Archianus).",
    "title": "ARCHIANO",
    "body": "Grosso torrente che sovra \nl’Ermo nasce in Appennino  da due rivi. A destra è il \ncanale dell’Eremo, il quale, dopo aver servito a un \nedifizio a sega e a un mulino del monastero di Camaldoli, \nva a ricevere l’altro ramo della Badia a Prataglia che viene da Serravalle. Lasciato quindi a settentrione il \ncasale di Freggina, e a levante il villaggio di Partina, \nscende nella valle ad alimentare con una parte delle sue \nacque le manifatture del castello di Soci che lascia alla \nsua destra presso alla villa della Mausolea nel piano di \nBibbiena. Lungo esso riceve a sinistra il tributo del fosso \ndi Carlese proveniente da Marciano, e di quello del \ntorrente di Gressa: passa a destra de’vici di Camprena e \nMemmenano, sino a che dopo il corso di otto miglia da \nlevante a libeccio cammin facendo fra le rocce di \nmacigno, di schisto arenario argilloso e di calcareo \ncompatto, l’Archiano si perde nell’Arno appiè del poggio \nsettentrionale di Bibbiena:  \n\n \nLà ve’l vocabol suo diventa vano \n                (DANTE Purgat. V.) \n\n ",
    "original_title": "ARCHIANO",
    "byte_offset": 496309
  },
  {
    "context": "",
    "title": "ARCIANO di Bagno in Romagna. – Vedere LARCIANO",
    "body": "",
    "original_title": "ARCIANO di Bagno in Romagna. – Vedere LARCIANO",
    "byte_offset": 497393
  },
  {
    "context": "Arcidossum.",
    "title": "ARCIDOSSO",
    "body": "Terra, già castello di \nprim’ordine nella Valle dell’Orcia, una delle principali \ndell’antica Provincia inferiore senese, capoluogo di \nComunità, residenza di un vicario R., di una Cancelleria \ncomunitativa e di un ingegnere di Circondario, nella \nDiocesi di Montalcino, una volta di Chiusi, \nCompartimento di Grosseto. \nÈ fabbricata sopra una scogliera di macigni sovrapposti al \ncalcareo compatto, sopra un risalto di poggio contornato \nda due torrenti (l’Ente e l’Arcidosso) che cingono da tre \nlati (quasi un istmo mediterraneo) il suo poggio, sull’orlo \noccidentale del pianoro da cui emergono le grandi rupi di \npeperino (trachite) che costituiscono il Montamiata. – È a \n28 miglia toscane greco-levante di Grosseto, 18 miglia \ntoscane a ostro di Montalcino, 48 miglia toscane a ostro-\nscirocco di Siena, nel grado 42° 52’ 8” di latitudine e 29° \n11’ 6” di longitudine. \nLa parte più antica del fabbricato è disposta a scaleo sul \nripido dorso  del poggio, cui sta ad arcidosso  la rocca col \nvecchio cassero già sede dei suoi Conti, poscia dei \nGiusdicenti. \nMeglio edificato è il sottoposto borgo e case della piazza \nannessa, per dove si ha l'accesso al vecchio castello, \ndirimpetto al Montamiata mentre dalla parte di occidente \ne di ostro parano la Terra dai perniciosi effluvi e dai venti \ndi maremma, il Monte Labro, quelli di Macereto e di \nMonte Laterone con le loro propagini. \nFra le memorie conosciute, forse la più antica in cui si \ntrova fatta menzione di Arcidosso è un istrumento rogato \nin Monticello (Monticlum) nel mese di maggio anno 860, \nmediante il quale furono date ad enfiteusi case e poderi \nposti ad Arcidosso, di pertinenza della Badia S. Salvatore \nsul monte Amiata. \nPiù tardi si trovano signori di Arcidosso i Conti \nAldobrandeschi, nella cui rocca essi risiedevano sin dal \nprincipio del secolo XII. Risulta ciò da una carta scritta in \ndetto castello nel giugno 1127, allorché il Conte \nIldebrandino figlio del Conte Ranieri e la sua cognata \nDonna Lupa vedova del Conte Malagaglia vendevano al \nmonastero di S. Salvatore un pezzo di terra posto nel \nBorgo di Arcidosso .  (ARCH. DIPL. FIOR. Badia di S. \nSalvatore – MANNI, Sigilli antichi Vol. XII.) \nQuando i conti di S. Fiora esercitavano libera signoria \nsopra gli Arcidossini, i monaci del Montamiata ne \navevano la direzione spirituale; avvegnaché dipendevano \nda questi sino dal secolo IX le chiese parrocchiali di \nArcidosso. Sono queste la pieve di S. Andrea sul fiume \nEnte, di cui parla un documento dell'anno 899, ridotta ad \nuso di confraternita dopo che, nel 1787, fu traslocata la \ncura al tempio della Vergine Incoronata; cui sta davanti \nuna copiosa fonte pubblica. – Sotto l'antica rocca trovasi \nle pieve arcipretura di S. Niccolò costruita a forma di sala. \nEsiste nella parte inferiore dell'abitato l'altra cura \nbattesimale di S. Leonardo. A quest'ultima era unito un \nospedale rammentato in una bolla d'Eugenio III del 1153 \ncol nome di Trabbadonata, (forse il luogo cui è restato \ntuttora la denominazione di Abbandonato.) \nÈ stata eretta in Arcidosso una sala teatrale, e più \nrecentemente istituita un'accademia letteraria, di cui fanno \nparte le persone più istruite della contrada. \nNella divisa fatta l'anno 1272 fra i conti Aldobrandeschi \ndi S. Fiora e quelli di Soana, dei feudi e possessioni della \nloro famiglia, il Castello e territorio di Arcidosso toccò al \nconte Aldobrandino figlio del Conte Bonifazio di S. \nFiora. – Combattuto più volte Arcidosso, nel 1331 fu \nconquistato dalla Repubblica Senese, che fece dipingere \nsiffatta impresa nelle sale del pubblico palazzo \ndall'insigne pittore Simone Memmi. Convalidò la \nconquista di esso castello e di quello del Piano una \nconcordia seguita nell'anno successivo, mediante la quale \nil Comune di Siena remunerò i conti di S. Fiora della \nperdita fatta con pagare loro 10000 fiorini d'oro. (DEI \nCron. Senes.) Dopo la qual'epoca Arcidosso fece parte \ncostantemente dello Stato di Siena. \nIn Arcidosso nacque nel secolo XVI Giovanni Domenico \nPeri, detto il poeta contadino, come quello che con la \nvanga campava la vita, componendo nelle ore di riposo \ndiverse poesie, fra le quali un mediocre poema di 12 canti \nin ottava rima intitolato La distruzione di Fiesole. \nLa Terra di Arcidosso con i suoi borghi conta 2815 \nabitanti. \nComunità di Arcidosso . – Il suo territorio abbraccia una \nsuperficie di miglia quadre 38 e tre quarti, ossiano 27246 \nquadrati, dei quali 712 quadrati incirca sono coperti da \nstrade e corsi d'acqua. \nAttualmente vi si trova stanziata una popolazione di 4365 \nabitanti corrispondenti a 129 individui per ogni miglio \nquadrato. \nConfina con 5 Comunità; a greco settentrione con \nCasteldelpiano mediante il fossatello Mogliese, a partire \ndal suo sbocco nel torrente Zancona, e di là dirigendosi al \nfiume Ente, il di cui corso rimonta sino ai fossetti di S. \nPolo e di Carniola dirimpetto alla Madonna dell'Amola, di \ndove per termini artificiali sale il Montamiata; quindi per \nil fosso Chioca che serve di confine naturale monta al \nPianello della Montagnola, dove incontra il territorio di S. \nFiora, con la quale Comunità costeggia da levante a \nscirocco riscendendo il Montamiata per termini artificiali \nlungo i massi crociati della Selva, di Prataccio, del Poggio \nBiello, delle Pianacce e dei Paviglioni. Costà attraversa la \nstrada rotabile fra Arcidosso e S. Fiora, scendendo al \nfosso degli Ontani presso alla polla dell'Acqua Forte; di \ndove per il poggio delle Ajole va a trovare il masso del Peglio e la fonte dell'Acquarello sopra il Monte Labro. Ivi \npiega da scirocco a libeccio, e quindi a ponente \nrasentando per termini artificiali il territorio della \nComunità di Roccalbegna, sale al poggio delle Vetturaje \n(sprone settentrionale del Monte Labro) dove incontra il \nfosso Riccione, il di cui corso seguita per breve tratto, \nlasciandolo a sinistra per dirigersi alla sorgente del fosso \nIstrice, il di cui alveo percorre da scirocco a ponente sino \nalla sua confluenza nel torrente Trasubbino tributario \ndell'Ombrone. Costeggia per circa un miglio quest'ultimo \ntorrente; quindi attraversa i poggi che lo dividono dalla \nvallecola delle Melacce di Stribugliano, la cui ultima \nfiumana varca allo sbocco del Bufalone, dove il territorio \ndi Arcidosso per corto cammino tocca i confini della \nComunità di Campagnatico, la quale lascia al confluente \ndel torrente Melaccione nella preaccennata Melacce. \nCostà trova il territorio di Cinigiano, con la quale \nComunità quella di Arcidosso costeggia da ponente a \nmaestro mediante il nominato torrente Melaccione e il suo \ntributario Rancita o Rancida, il di cui letto serve ad \nentrambe le Comunità di limite sino alla sua sorgente. \nQuivi piegando da ponente a levante, sale il poggio alle \nLogge, dove si trova il fosso Bulimacola, e corre \nlungh'esso dal lato di settentrione sino al suo sbocco nel \nZancona, la cui destra ripa percorre finché trova il \nfossatello Mogliese, al qual punto incontra la Comunità di \nCastel del Piano. \nLa figura del territorio di Arcidosso si accosta alla forma \nromboidale con angoli ora prominenti ora rientranti, \nfiancheggiati da dei lati tortuosi e diseguali. Il Capoluogo \nrisiede sul confine settentrionale presso un angolo \nrientrante del suo territorio. \nIl descritto perimetro comprende un fianco del \nMontamiata voltato fra ponente e libeccio, a partire dal \nPianello della Montagnola , la cui cima trovasi a circa 800 \nbraccia sopra Arcidosso, sino al fiume Ente. Qua termina \nla gran rupe trachitica, e subentra il macigno \nAppenninico, della cui roccia è rivestito il poggio di \nArcidosso. La parete occidentale e settentrionale del \nMonte Labro, a cominciare dal suo vertice che trovasi a \nbraccia 2044,5 sopra il livello del mare, appartiene alla \nComunità di Arcidosso insieme con i suoi sproni che \ninviano le loro acque, a destra nel fiume Orcia, a sinistra \nnell'ultimo tronco dell'Ombrone; e la cui giogana già servì \ndi confine fra gli antichi Contadi e Diocesi di Sovana e di \nChiusi. – Vedere CHIUSI, e SOVANA. \nIl clima di Arcidosso non è gran fatto austero nell'inverno, \nfresco e di aria più che mediocre in estate, talché ha \nservito per molto tempo di refugio agl'impiegati pubblici, \ne ai privati della Grossetana maremma. La parte \nmontuosa, tanto dal lato del Montamiata, quanto da quello \ndel Monta Labro, è assai frigida nella stagione invernale, \ned è soggetta in estate alle meteoriche bufere. Più tiepido \ntra il luglio e il settembre, e anche meno salubre, è il \nclima nelle pendici meridionali dei poggi che diramansi \ndal Monte Labro fra i torrenti Trasubbino e Melacce, \npresso i quali giace il villaggio di Stribugliano  e il vico \nAbbandonato; nome che rammenta forse la sua triste \nsorte, o più probabilmente quella di un antico ospedale \npoco sopra avvertito, sotto il vocabolo di Trabbandonata. \nLa natura del suolo della Comunità di Arcidosso in \ngenerale si potrebbe ridurre a due formazioni di terreno, \nspettanti a due epoche diverse: al plutonico cioè, e al \nterreno di sedimento antico. Quest'ultimo fa cerchio e \nriveste i larghi fianchi della gran cupola di peperino \n(trachite) che costituisce la parete del Montamiata sino \nall'orlo del suo pianoro, cui rasenta lungo il punto di \ncontatto presso Arcidosso il fiume Ente. Imperocché nella \nsinistra ripa del fiume subentrano potenti strati di grés \nantico (macigno) soprapposti e talvolta alternanti col \ncalcareo alberese, con la silice cornea e con lo schisto \nargilloso. – Spetta alla prima roccia il poggio di \nArcidosso, mentre i suoi contorni e lo stesso Monte Labro \nappartengono alle seconde traversate da vene e injettate \nda filoni metalliferi di ferro e di manganese ossidati. \nAnche le vene di rame solforoso, le quali penetrarono nel \npoggio di Roveta alla base settentrionale del Monte \nLabro, furono oggetto di qualche scavazione nei tempi \nandati. Sul lembo, e quasi al punto di contatto fra le \nsuddette rocce stratiformi e le masse di peperino \nfatiscente, presso al confine della Comunità di Arcidosso \ncon quella di S. Fiora, da un sedimento di calce carbonata \nlungo il fosso degli Ontani scaturisce un'acqua minerale \nfredda acidula ivi volgarmente chiamata Acqua forte, da \ncui si svolge in copia del gas acido carbonico, mentre essa \ndeposita intorno a quel palustre bacino del calcareo \nconcrezionato. \nAltre polle minerali d'indole solforosa trasudano \ninterpolatamente dagli ultimi massi di peperino, al luogo \ndetto il Bagnaccio , circa 300 passi a greco dell'Acqua \nForte, entrambe sul confine della Comunità di S. Fiora. \n(SANTI, Viaggio al Montamiata). \nIl territorio della Comunità di Arcidosso è dovizioso, al \npari degli altri paesi che sono intorno al Montamiata, di \nacque salubri e perenni. Tra quelle che hanno origine \ndalle rocce di peperino contansi il fosso Chioca, e le più \nalte sorgenti del fiume Ente. Queste ultime precipitano da \nuna pittoresca e discoscesa rupe al luogo detto Acqua da \nAlto, mentre un'altra vena (le Melacce) alle prime si \ncongiunge, là dove entrambe perdono il loro nome in \nquello di Ente, innanzi che esso fiume a sinistra riceva il \ntributo dal piccolo torrente Arcidosso , mentre alla destra \nvi sbocca poco dopo dalla parte della montagna il fosso \nChioca. – Più copioso di acque e di rivi tributari è il \ntorrente Zancona , il quale trae alimento dal dorso \nsettentrionale del Monte Labro e dalle sue appendici, \nnelle cui pareti meridionali, acquapendenti nell'Ombrone, \nscaturiscono i torrenti Trasubbino, Melacce, Bufalone e \nRancita , torrenti tutti che dopo corto tragitto, escono dal \nterritorio di Arcidosso. \nLa copia delle acque correnti offre ai villici dei contorni \ndi Arcidosso un mezzo facile di avere in tutte le stagioni \nintorno a casa l'orticello fornito di piante leguminose e \noleracee. \nFra i prodotti agrari, qui, al pari di tutti i paesi che fanno \ncorona al Montamiata, primeggia rigoglioso e ferace il \ncastagno che può dirsi avere esso in questa montagna la \nsua più vigorosa e magnifica sede fra tutte le contrade \ndella Toscana. I pascoli naturali sottoposti ai castagneti, \nsono di non piccola risorsa alla pastorizia che qua si va \nanzi che nò aumentando: mentre i vecchi alberi e le \nforeste di faggi che sovrastano alle selve forniscono \nlegname superiore d'assai al consumo, tanto da ardere che \nda lavoro. Nella parte meridionale del territorio e segnatamente in quella nuda di boschi sulle pendici \nsassose del Monte Labro e de'suoi contrafforti si raccoglie \nuna quantità di frumento sufficiente alla popolazione. Il \npiano e le piagge più fertili in frutti sono nel valloncello \ntraversato dal primo tronco dell'Ente sulla via che guida \nda Arcidosso a Castel del Piano; sul di cui confine \nincontrasi, in mezzo a una pianeggiante campagna \ncoltivata a viti e a semente, il convento dei Cappuccini di \nArcidosso. \nNon molto lungi di qua esiste sul rovescio di una collina \nposta fra l’Ente e il torrente Zancona, il grandioso tempio \ndella Madonna dell’Amola compreso nel popolo di Monte \nLaterone. \nLanguido è il commercio in questa Comunità, dove pur \nmancano le manifatture, meno quelle indispensabili alla \nvita. All’una e all’altro potranno dar vita e incremento le \nstrade rotabili che ivi sono in parte eseguite per una più \nfacile comunicazione con le maremme romana e toscana. \nEssendochè questo paese trovasi circondato per ogni \nverso da monti, ai quali mancò finora un passaggio \npraticabile alle ruote. \nLa via che attraversa la Comunità di Arcidosso fra Castel \ndel Piano e S. Fiora cessa di essere rotabile poco lungi \ndall’indicate Terre. Quelle che guidano per Stribugliano e \nMonte Labro nelle Maremme di Sovana e di Grosseto \nsono vie mulattiere. \nLa campagna di Arcidosso è sparsa di abitazioni, parte \nspicciolate, parte riunite, e da queste presero nome vari \npiccoli casali, alcuni dei quali hanno anche una cappella \npubblica dipendente dalle pievi di Arcidosso, o di Monte \nLaterone. Tali sono i casali di Amola, di S. Mustiola, delle \nFornaci, del Zancona, e di Salajola. \nDopo il Regola mento emanato nel 10 dicembre del 1776 \nper l’organizzazione delle Comunità e Potesterie \ndell’antica Provincia inferiore senese, vennero riuniti ad \nArcidosso i Comuni di Stribugliano e di Monte Laterone \ncon i loro distretti. Sino d’allora Arcidosso fu residenza di \nuno degli otto giusdicenti della suindicata Provincia col \ntitolo di potestà, poscia dichiarato vicario. \nIl vicario Regio di Arcidosso è nel Circondario della \nRuota di Grosseto, e da esso dipendono per le cause \ncriminali i potestà di S. Fiora, di Castel del Piano, di \nRoccalbegna, di Cinigiano, e di Monticello, mentre, \nrapporto al politico, egli conferisce con il Commissario R. \ndi Grosseto. Però nelle cause civili di prima istanza dentro \nal circondario comunitativo d’Arcidosso tiene libera \nragione lo stesso vicario R. Vi è in Arcidosso una \ncancelleria comunitativa di quinta classe, che abbraccia le \nComunità di Castel del Piano, Cinigiano, Roccalbegna e \nS. Fiora. La quale cancelleria ha l’uffizio di esazione \ndell’Ipoteche in Grosseto; quello del registro a Castel del \nPiano. \nArcidosso mantiene un maestro per la prima istruzione \nletteraria dei ragazzi, ed una istitutrice di educazione \ndomestica per le fanciulle. Alla cura del popolo sono \nobbligati un medico ed un chirurgo pensionati dalla \nComunità, che mantiene altro medico ed un maestro di \nscuola a Monte Laterone.  \nNon si fanno in Arcidosso mercati settimanali; solamente \ndue conosciuti sotto il nome di fiera, hanno luogo ai 13 di \nGiugno e 29 di Agosto. \n \n\nQUADRO della Popolazione della Comunità di \nARCIDOSSO a tre epoche diverse \n \nPOPOLAZIONE DELL'ANNO 1640 \nnome del popolo: Arcidosso, abitanti n° 1780 \nnome del popolo: Monte Laterone, abitanti  n° 626 \nnome del popolo: Stribugliano, abitanti n° 200 \ntotale abitanti n° 2606 \n \nPOPOLAZIONE DELL'ANNO 1745 \nnome del popolo: Arcidosso, abitanti n° 1599 \nnome del popolo: Monte Laterone, abitanti  n° 558 \nnome del popolo: Stribugliano, abitanti n° 160 \ntotale abitanti  n° 2317 \n \nPOPOLAZIONE DELL'ANNO 1833 \nnome del popolo: Arcidosso, S. Niccolò, abitanti n° 1125 \nnome del popolo: S. Leonardo, ivi, abitanti n° 883 \nnome del popolo: S. Andrea, ivi, abitanti n° 807 \nnome del popolo: Monte Laterone, abitanti  n° 1202 \nnome del popolo: Stribugliano, abitanti n° 348 \ntotale abit  abitanti anti n° 4365",
    "original_title": "ARCIDOSSO",
    "byte_offset": 497448
  },
  {
    "context": "in Val d’Ombrone pistojese.",
    "title": "ARCIGLIANO",
    "body": "Borgata e \ncura (S. Sebastiano) nella Comunità di Porta al Borgo, \nGiurisdizione e Diocesi di Pistoja, da cui è 3 e 1/2 miglia \ntoscane a maestro, Compartimento di Firenze. – Risiede \nnella costa dei poggi che scendono dall’Appennino fra le \nsorgenti del Reno, del Vinci e dell’Ombrone. \nFu uno questo dei molti popoli dipendenti dall’antica \npieve di S. Pancrazio a Celle, stata assegnata in benefizio \nnel 1067 a un Signoretto di Gherardo, da cui alcuni autori \nfanno discendere l’illustre famiglia pistojese de’Cellesi. –  \nVedere CELLE (S. PANCRAZIO a). \nLa cura di Arcigliano conta 136 abitanti.",
    "original_title": "ARCIGLIANO",
    "byte_offset": 514008
  },
  {
    "context": "",
    "title": "ARCIONE (S. MARIA IN)",
    "body": "Titolo antico della pieve di \nBuriano in Maremma, la quale portava il nome del poggio \nsu cui risiedeva e che, tuttora è appellato Dosso di \nArcione, poco lungi dal fosso dell’Ampio nella Comunità \ndi Scarlino e Buriano, Giurisdizione e 5 miglia toscane a \nostro di Giuncarico, Diocesi di (ERRATA : Massa \nMarittima) Grosseto, Compartimento di Grosseto. \nSi fa menzione di questo luogo in un Diploma di Arrigo \nIII spedito il dì 7 luglio 1051 a Teuzone Abate di \nSant’Antimo in Val d’Orcia, cui confermò, fra i possessi \ndi essa Badia, la chiesa di S. Maria in Arcione, il Padule e \nla pieve di S. Giovanni di Castiglione della Pescaja con \nuna porzione di quella Maremma stata già donata verso \nl’anno 830 dall’imperatore Lodovico Pio. – Vedere \nBADIA di SESTIGNA. BADIOLA al FANGO. EREMO \ndi S. GUGLIELMO.",
    "original_title": "ARCIONE (S. MARIA IN)",
    "byte_offset": 514671
  },
  {
    "context": "",
    "title": "ARCIPELAGO TOSCANO",
    "body": "È quella parte di mare Tosco \nsituata fra le isole della Corsica, della Sardegna e la \nToscana, dal golfo Lunense alla Promontorio Argentaro; \nil qual pelago è sparso di minori isole, scogli e isolotti \nquasi tutti dipendenti dal Governo toscano. \nSono di dominio del Granducato le isole dell’Elba, di Gorgona, della Pianosa , del Giglio, di Giannutri e di \nMonte Cristo ; gl’isolotti di Palmajola, di Cerboli, di \nTroja, e delle Formiche di Grosseto, di Burano e di \nAnsedonia. \nL’isola di Palmaria con gl’isolotti diTino e Tinetto, \nall’imboccatura del Golfo della Spezia, e l’isola di \nCapraja dipendono dal Ducato di Genova, Regno Sardo. \nVi sono presso al lido toscano alcune secche segnalate dai \nmarinai o da qualche torre ivi sopra innalzata. Tal’è la \nbaja della Meloria, che fa siepe alle procelle davanti al \nPorto di Livorno, la baja davanti al Porto di Vada, e una \nminore a ostro scirocco dell’Argentaro. \nFra i molti punti dell’Arcipelago toscano scandagliati dal \ncapitano Smyth, non ne fu trovato alcuno più profondo di \n100 tese francesi. La sola traversa fra le isole di Elba e di \nCapraja presenta nei paraggi di quest’ultima, da 112 sino \na 286 tese di profondità. – Questo spazio terraqueo, \nquesto fondo mobile, pubblico, libero, non soggetto a \nimposizioni; quest’elemento essenziale alla vita \ncommerciale delle città e popolazioni marittime della \nToscana, somministra esso solo alla nazione di che si \ntratta risorse incalcolabili, sia per la facilità della \ncomunicazione mediante l’Arcipelago, sia per i resultati \ngiornalieri che producono la pesca, le saline e tant’altri \nfrutti di mare necessari all’industria e al sostentamento \ndella vita. – Vedere MARE e LITTORALE TOSCANO.",
    "original_title": "ARCIPELAGO TOSCANO",
    "byte_offset": 515524
  },
  {
    "context": "",
    "title": "ARCIVESCOVATI DELLA TOSCANA",
    "body": "Sono quattro: \nFirenze, Pisa, Siena e Lucca. – Il primo per ordine di \nanzianità è quello di Pisa; creato nel 1092 dal pontefice \nUrbano II, che ne investì Daiberto, il celebre conduttore \ndella Crociata toscana alla conquista di Gerusalemme; \ndecorandolo del titolo di Patriarca, di Metropolitano della \nCorsica, e di Primate della Sardegna. \nI vescovi suoi suffraganei furono quelli di Ajaccio, di \nAleria e di Sagona nella Corsica. Nel continente toscano \naveva quello di Populonia, dato in seguito (1459) \nall’Arcivescovo di Siena, aggiuntivi più tardi i vescovi di \nLivorno e di Pontremoli. \nSecondo, rapporto all’epoca, primo come Mtropolitano è \nl’Arcivescovato di Firenze che conta quest’onoreficenza \ndall’anno 1420, quando Martino V ne rivestì il Vescovo \nAmerigo Corsini. Sono suffragenei della chiesa fiorentina \ni Vescovi di Fiesole, di Pistoja e di Prato, di Sansepolcro, \ndi Colle e di Sanminiato. \nLa cattedrale di Siena fu eretta in chiesa Arcivescovile dal \npontefice Pio II con bolla dell’anno 1459, con la quale le \nfurono date per cattedrali suffragenee quelle di Chiusi, di \nSovana, di Grosseto e di Massa marittima. \nAll’antico Vescovato di Lucca fu dal pontefice Benedetto \nXIII accordato nel 1726 il titolo Archiepiscopale molto \ndopo le onorificenze del pallio e della croce che godeva \nsino dal secolo XII per bolla di Callisto II del 1120. \nEbbe un Vescovo suffraganeo nel 1822, quando fu eretto \nil nuovo Vescovato di Massa di Carrara con una porzione \ndella Diocesi di Sarzana e quella di Lucca.",
    "original_title": "ARCIVESCOVATI DELLA TOSCANA",
    "byte_offset": 517307
  },
  {
    "context": "",
    "title": "ARCO (CAPO D')",
    "body": "Promontorio nell'Isola dell’Elba \nall'ingresso settentrionale del seno di Porto Longone, \nquasi 2 miglia toscane a oriente dal Castello. Nel monte \nd'Arco esistono miniere di ferro oligisto sebbene di \nprodotto e di qualità inferiore a quelle inesauste di Rio. Le \nminiere di ferro del Monte d'Arco trovansi alla radice dei \npoggi che spingono la loro base nel mare. Esse confinano \na ponente con le rocce di steachisto e di diaspro, \nincumbenti al poggio della Madonna di Monferrato, e a \nsettentrione con un calcareo talco-lamellare (marmo \nstatuario) stato oggetto anch'esso di recenti escavazioni. Il \nlido intorno al Capo d'Arco pesca circa 30 piedi di fondo.",
    "original_title": "ARCO (CAPO D')",
    "byte_offset": 518889
  },
  {
    "context": "(Arcula).",
    "title": "ARCOLA",
    "body": "Grosso castello in Val di Magra, \ncapoluogo di Comunità nel Mandamento e 4 miglia \ntoscane a scirocco di Vezzano, Provincia di Levante, \nDiocesi e 5 miglia toscane a occidente di Sarzana, Regno \nSardo. Trovasi nel grado 44° 8’ di latitudine e a 27° 32’ di \nlongitudine sul dorso di un poggio quasi isolato da quelli  \nche si avanzano sul corno sinistro del golfo lunense dal \nlato della Magra. \nFu sede, e una delle più vetuste e forti rocche dei \nmarchesi Estensi e loro consorti, alcuni de’quali abitarono \nin Arcola sino dal secolo XI. – Vi fu chi fece derivare il \nnome di Arcula da Ercole piuttostochè dalla sicurezza che \noffriva la posizione naturale del poggio su cui riede il \ncastello, reso più forte dall’arte, che ne fece un’Arcula e \nper modo di dire una specie di forziere. – Il più antico \nistrumento pervenuto sino a noi, nel qual trovasi fatta \nmenzione di questo castello,e dei di lui signori, è del \n1033, quando un Marchese Alberto donò al monastero di \nS. Maria di Castiglione nel Piacentino la porzione dei suoi \npossessi di Arcola. Risiedeva nello stesso castello il \nmarchese Guido, e otto anni dopo vi si trovava il \nmarchese Oberto figli ambedue e del marchese Alberto, \nallorché assegnarono e confermarono una dotazione al \nmonastero di S. Venerio nell'isolotto del Tino. Nel 1085 il \nmarchese AIberto Rufo, autore dei marchesi di Massa e di \nLivorno, stando in Arcola offrì delle possessioni alla \nchiesa di Luni e le confermò quelle che le aveva dato in \nenfiteusi il Marchese Alberto di lui padre. (MURAT. Ant. \nEstensi). – Finalmente Arcola fu compresa nel numero \nde'feudi confermati con diploma del 1077 da Arrigo IV al \nmarchese Folco d'Este (l. c.) \nNel 1245 vi signoreggiava un marchese Moroello \nMalaspina, mentre esso unitamente ai fratelli e ad altri \nbaroni della stessa contrada fu assediato in Arcola \ndall'oste de’Genovesi. Fu allora che una parte de'vassalli, \nabbandonata la patria e il suo signore, tentò di ricovrarsi a \nSarzana, che sino d'allora si reggeva a Comune. – Pochi \nanni dopo i Marchesi si trovarono costretti a vendere il \ncastello predetto (anno 1278) alla Repubblica genovese, a \nriserva dei beni allodiali. \nNel 1320 Arcola cadde in potere di Castruccio Castracani, \ndopo la cui morte ritornò sotto il vassallaggio degl'antichi \nsuoi baroni, sino a che nel 1430 fu incorporato col suo \nterritorio al dominio de'Visconti Duchi di Milano insieme \ncon Sarzana, di cui Arcola nel tratto successivo ebbe a \nseguitare la sorte. – Vedere SARZANA. \nLa pieve d’Arcola (SS. Stefano e Margherita) sul cadere \ndel secolo XIII fu dai popolani infeudata ai Vescovi di \nLuni e Sarzana i quali nominano e vi mantengono un \nvice-parroco godendo tuttora i medesimi il frutto delle di \nlei possessioni. Faceva parte di queste il poggio dove esisteva l'antica chiesa plebana (S. Margherita) ridotta \nattualmente a pubblico oratorio annesso alla villa del \nVescovo. \nComune di Arcola. – Il territorio di Arcola occupa una \nsuperficie quadrata di circa 8 miglia toscane e comprende \ndue popoli, Arcola e Pitelli, in tutto 1390 abitanti, \ncorrispondenti a circa 170 persone per ogni miglio \nquadro. Il suo distretto si estende nel lato di greco levante \ndai poggi che stanno di fironte al fiume Vara nel \nmeridiano di Sarzana. Essi hanno di fianco la Magra e al \nloro tergo il golfo della Spezia. La Comunità confina, a \nscirocco nel piano di Vara con il Comune di Trebbiano, a \nmaestro e a ponente con Ve zzano capoluogo del suo \nMandamento, e a ostro mediante il crine de’poggi del \ngolfo con la Comunità di Lerici. \nLa situazione del paese è amena per la prospettiva, sana \nper l'atmosfera, temperata e tiepida anzi che nò per il \nclima e le acque potabili. Vi è abbondanza di frutti \nsquisiti, e precipuamente di viti che danno un ottimo \nliquore, di olivi, di castagne, di fichi ec., talchè ivi si trova \nquanto può desiderare l'umana vita dal lato dell'aria, \ndell'acqua e del suolo. Il popolo di carattere vivace è per \nla maggior parte agricola; le donne industriose e dedicate \nin buon numero al piccolo commercio o ai lavori di pizzi \ne di dozzinali trine. \nArcola fu patria di vari soggetti di merito, fra i quali \nfigurò all'entrare del secolo XVI un Anton Maria \nVisdomini come filologo e poeta, e nel 1600 un Girolamo \nBonifazi, autore di un opuscolo economico pubblicato in \nBologna nel 1635, sotto il titolo: “De augmentatione et \ndiminutione monetarum in extinctione census.” \n \nPOPOLAZIONE della Comunità di ARCOLA distribuita \nper parrocchie \n \n- nome del paese: ARCOLA (Castello), titolo della \nparrocchia: SS. Stefano e Margherita (Pieve), abitanti  n° \n- nome del paese: Pitelli (Villaggio), titolo della \nparrocchia: S. Bartolommeo  (Rettor.), abitanti  n° 390 \n- Totale n° 1390",
    "original_title": "ARCOLA",
    "byte_offset": 519579
  },
  {
    "context": "",
    "title": "ARDENGA (BADIA DELL’)",
    "body": "– Vedere  ABAZIA \ndell’ARDENGA.",
    "original_title": "ARDENGA (BADIA DELL’)",
    "byte_offset": 524417
  },
  {
    "context": "",
    "title": "ARDENGHESCA (BADIA DELL’)",
    "body": "– Vedere ABAZIA \ndell’ARDENGHESCA.",
    "original_title": "ARDENGHESCA (BADIA DELL’)",
    "byte_offset": 524482
  },
  {
    "context": "(Ardensia).",
    "title": "ARDENZA",
    "body": "Vaga contrada nel suburbio \naustrale di Livorno, oltrepassato il borgo di S. Jacopo \nd'Acquaviva a due miglia circa dalla città. Ebbe nome dal \ntorrente che l’attraversa, dove fu una Pieve sotto il titolo \ndi S. Paolo dell'Ardenza nel Piano e distretto di Porto \nPisano, poi di Livorno. Fu riunita da lunga pezza alle sue \nantiche filiali di S. Martino a Salviano e di S. Felice. \n(MATTHAEI Histor. Eccl. Pis.) E due miglia toscane dal \nlido discosta, alla sinistra del torrente indicato e a destra \ndella via che per Val Benedetta guida in Maremma e per \nVal di Tora nelle pisane colline. – Ad essa chiesa plebana \nriferisce una pergamena della Primaziale di Pisa del 941, \nalla qual'epoca era di giuspadronato del vescovo. – Vi \nebbero in seguito signoria i conti della Gherardesca, i \nmarchesi di Massa Ducale e di Livorno, discendenti da \nuna delle quattro linee del Marchese Oberto conte del S. \nPalazzo di Ottone il Grande. A quella remota età le \ncampagne fra l'Ardenza e i subborghi di Livorno, che \noggi da ogni parte rigurgitano di case di delizia e di \npopolatissime borgate, erano coperti di sterili pascoli e di \npovere capanne di marinari o di pastori. \nQuali prodigiosi effetti sia al caso di far nascere una serie \ncostante di provvedimenti economici tendenti a \npatrocinare la libertà religiosa e commerciale, lo dice alle \ngenerazioni viventi e lo dirà a quelle avvenire il \ngigantesco movimento che a colpo d'occhio progredisce \ncol ben essere della popolazione di Livorno e de'suoi \nimmensi subborghi. \nL'Ardenza è il luogo di diporto, dove specialmente in \nestate sogliono recarsi i Livornesi e i forestieri a \npasseggiare in vettura. \nAlla foce dell'Ardenza esiste una Torre a custodia di quel \nlittorale, che offre un ancoraggio di circa 30 braccia di \nfondo. – Vedere ACQUAVIVA (S. JACOPO di) e \nSALVIANO (S. MARTINO a).",
    "original_title": "ARDENZA",
    "byte_offset": 524554
  },
  {
    "context": "in Val di Serchio presso Pisa.",
    "title": "ARENA",
    "body": "– Castello antico \ncon Pieve (S. Gio. Batista) nella Comunità Giurisdizione \ne 3 e 1/2 miglia toscane a ponente dei Bagni a S. \nGiuliano, Diocesi e Compartimento di Pisa, da cui è 5 \nmiglia toscane a maestro. È alla sinistra sponda del fiume \nSerchio, di fronte al villaggio di Vecchiano, sulle estreme \npropagini meridionali dei poggi, dove al Serchio fu \ntracciato un nuovo letto per deviarlo da Pisa. Derivò \nprobabilmente il suo nome dalla natura del suolo arenoso \nsopra cui fu edificato il paese di Arena, checchè altri \nattribuisca la sua etimologia all'esistenza di un supposto \nanfiteatro. \nLa prima memoria superstite tra le note di questo paese, \ntrovasi in una pergamena dell'archivio arcivescovile di \nLucca all'anno 724. È una donazione di terre nella corte di \nArena fatta dal Re de'Longobardi a un nobile lucchese che \nfu il padre di Peredeo vescovo di detta città. Quivi \npossedevano latifondi altri Longobardi pisani; i quali nel \n730 cederono al Canevario regio quei loro predi \nconfinanti col padule che sin d'allora ivi presso esisteva, \ncol patto,della reversione del fondo in caso che venisse \nrichiesto dalla Stato. (MURAT. Ant. M. Aevi T. III) Che \nla corte di Arena spettasse al patrimonio della corona \nd’Italia, si può dedurre eziandio dal diploma di Arrigo III \n(anno 1051) a favore della Badia di S. Antimo in Val \nd’Orcia, cui fu confermato la corte di Arena e la chiesa di \nS. Jacopo di Cafaggioregio dello stesso piviere nel \ncontado di Pisa (Vedere ABAZIA di S. ANTIMO). Anche \nla contessa Willa madre del C. Ugo marchese di Toscana \nfra i beni che assegnò al monastero di S. Ponziano di \nLucca vi comprese il giuspadronato di una chiesa \nintitolata allo stesso Santo e situata nella corte di Arena. \nLa sua pieve comprendeva nel medio evo sei chiese, 1. S. \nMartino in Albano, 2. S. Maria al Pero, 3. S.5tefano di \nRilione, 4. S. Jacopo di Cafaggiolo, 5. S. Michele \nd’Arbavola, 6. S. Ponziano. Attualmente non esiste che la parrocchia di S. Jacopo a Cafaggiuolo e Metato. – Vedere \nARBAVOLA  \nLa Pieve d'Arena ha 575 abitanti.",
    "original_title": "ARENA",
    "byte_offset": 488718
  },
  {
    "context": "in Val di Sieve.",
    "title": "ARENA o RENA",
    "body": "Casale ch’ebbe due \nchiese parrocchiali, sotto il titolo di S. Niccolò e di S. \nGiorgio, nel piviere di S. Giovanni maggiore, Comunità \nGiurisdizione e 4 miglia toscane a settentrione del Borgo \nS. Lorenzo, Diocesi e Compartimento di Firenze. \nRisiede sulla pendice dell'Appennino di Scarperia lungo il \ntorrente Bagnone. Tanto della chiesa di S. Niccolò, che \ndell'altra di S. Giorgo alla Rena vi sono memorie sino \ndall'anno 995. La prima cura fu incorporata alla seconda, \ncon bolla di Martino V del dì 20 luglio 1423, ed entrambe \nvennero in seguito ammensate al vicino monastero di S. \nPietro di Luco eretto in parrocchia con breve spedito da \nSisto IV li 30 aprile dell'anno 1473. \nDa questo luogo probabilmente prese il cognome la \nnobile famiglia Fiorentina della Rena, alla quale \napparteneva l’autore della storia dei Marchesi e Duchi di \nToscana.",
    "original_title": "ARENA o RENA",
    "byte_offset": 528571
  },
  {
    "context": "",
    "title": "ARENOSA o RENOSA (VILLA)",
    "body": "Vico in Val dI \nMontone con chiesa parrocchiale (S. Mercuriale) nella \nComunità Giurisdizione e 4 miglia toscane a settentrione \ndella Rocca S. Casciano, Diocesi di Bertinoro, \nCompartimento di Firenze. \nRisiede sul fosso, detto della Villa, nella pendice \noccidentale del monte di Castel Ruggero alla sinistra del \nfiume Montone fra la strada Regia Forlivese e quella \nProvinciale di Modigliana a Dovadola. – Vedere VILLA \nRENOSA. \nHa una popolazione di 178 abitanti.",
    "original_title": "ARENOSA o RENOSA (VILLA)",
    "byte_offset": 529472
  },
  {
    "context": "(Arethusa Ins.)",
    "title": "ARETUSA",
    "body": "Con questo nome ai tempi \nromani era segnalato un isolotto dell'Arcipelago toscano \nchiamato in tempi posteriori isola di S. Mamiliano, e più \ncomunemente di Monte Cristo. – Vedere \nMONTECRISTO (Isola di).",
    "original_title": "ARETUSA",
    "byte_offset": 529975
  },
  {
    "context": "",
    "title": "AREZZO, ARRETIUM",
    "body": "– Città di origine etrusca, \ncapitale di uno dei cinque gran Compartimenti del \nGranducato, sede Vescovile, con una Ruota civile, un \nCommissario Regio, una Camera di Soprintendenza \nComunitativa, un ufizio di Registro, un conservatore delle \nIpoteche, ed un'Amministrazione economico-idraulica dei \nbeni della Corona in Val di Chiana. – Trovasi nel grado \n29° 33’ di longitudine e 43° 28’ di latitudine; 45 miglia \ntoscane a scirocco levante di Firenze, altrettanto a maestro \ndi Perugia; 40 a greco di Siena. Risiede sulla faccia \nmeridionale di agevole ameno colle di cui dominano la \nsommità la grandiosa Cattedrale, i giardini pubblici e la \ncittadella, mentre da ostro a ponente il fabbricato e le \ninterne vie si estendono a forma di ventaglio sino alla \nsottoposta pianura attraversata in parte dal torrente Castro, \ncon un giro di mura di circa tre miglia di estensione. – Il \npunto più elevato della città è circa braccia 510; il più \nbasso preso alla porta S. Spirito è 436 braccia sopra il \nlivello del mare. Apresi a lei dinnanzi una fertile \npianeggiante campagna irrigata dall'Arno e dal torrente \nChiassa che ne percorrono il suo lembo da settentrione a \nmaestro, e dalla Chiana che l’attraversa a ponente, mentre \nla circoscrivono a levante e ad ostro i poggi che diramansi \ndall'Appennino di Catenaja, e nel lato opposto dai \ncontrafforti che discendono da Pratomagno. \nSituata quasi sul bilico dell'Italia, circondata da deliziose \ncolline sparse di ville e case campestri; sull'ingresso di \nquattro popolose valli, (il Casentino, la Val di Chiana, la \nValle dell 'Arno superiore e quella Tiberina); \nnell’incrociatura di cinque grandi strade Regie, in un \nclima salubre e temperato in un suolo per ingegni e per \nprodotti feracissimo, sembra che la natura propizia abbia \ndestinato Arezzo sino dai suoi incunaboli a resistere alle \nfisiche ed umane vicende di 24 secoli, per farla quasi \ncostantemente prosperare fra le popolazioni della Toscana \norientale. \nInfatti, a cominciare dai tempi più remoti, Arezzo tenne \nluogo distinto fra le dodici metropoli dell’Etruria per \npotenza, per fortificazioni, per scultura di bronzi e \nmanifatture di figuline, per estensione e richezza \nterritoriale. \nFece parlare di se negli annali di Roma, sia allora che \nvigorosamente sostenne un lungo assedio contro i Galli \n(anno di Roma 469); sia quando macchinò e si fece capo \ndi un’estesa sollevazione a danno del popolo Re (anno di \nRoma 541); a favore del quale poco dopo (anno 548) \nArezzo sopra ogni altra metropoli dell'Etruria si distinse \nper la copiosa suppellettile militare e la ricca annona \nsomministrata alla spedizione marittima di Scipione \ncontro Cartagine. \nAssociato alla Repubblica Romana il popolo aretino, \na!l'occasione della guerra Marsica, fu ascritto alla Tribù \nPomptina, e godè sino d'allora il privilegio di libero \nMunicipio; mentre riunivansi non di rado nelle sue mura \ngli eserciti coscritti per organizzarsi in legioni, ora contro \nle Ligustiche, ora contro le guerre Galliche di costà \ninviati. Arezzo bene spesso, in vista della sua posizione \nmilitare, venne prescelta a quartier generale de’vari \nconsoli e pretori dell'Etruria, e fece parte, per due volte \nalmeno, dei suoi predii alle colonie militari dedottevi da \nSilla e da Giulio Cesare, qualificando i nuovi ospiti coi \nnomi di Arretini Fidentes, e Arretini Julienses, a \ndistinzione degli antichi inquilini, appellati dopo ciò \nArretini Veteres. \nSotto il R. Impero Arezzo può contarsi fra le prime città \nche abbracciarono e sigillarono col sangue di migliaja di \nmartiri la fede di Cristo. \nAlla discesa dei Vandali in Italia, questo al pari degli altri \npaesi soggiacque a più disastrose disavventure, tra le quali \nalcuni scrittori contano l'abbattimento delle vetuste sue \nmura ordinato da Totila: se per altro non facesse ostacolo \na ciò il silenzio degli istorici coevi. \nNè può dirsi tampoco che gli Aretini fossero più \nampiamente trattati da’re Longobardi, in nome de’quali \nun supremo Magistrato col titolo di Giudice presedeva \nl'amministrazione del (ERRATA: R. Fisico) R. Fisco, ed \nera il tutore delle leggi e della sicurezza sociale. Alla \nqual’epoca Arezzo ebbe motivo anzi che nò di rallegrarsi \nper la giustizia che vide resa ai suoi vescovi, ai quali \nmediante due solenni giudicati fu riconosciuta e conservata, illesa 1a giurisdizione ecclesiastica in tutta \nl'estensione dell'antica loro Diocesi. – Subentrato al \nLongobardo il dominio de’Carolingi, la prima \nmagistratura di Arezzo fu affidata a un Conte di origine \nfrancese, sino a che gli ultimi Imperatori Franchi, e quindi \ni Germanici, rassegnarono il governo civile della città ai \nvescovi, alcuni dei quali misero a parte di esso i nobili \nloro congiunti ed affini. \nL’arbitrio e l'oppressione di questi ultimi disposero gli \nAretini a costituirsi in un regime popolare, che fu pur esso \nsovente amareggiato, ora dallo spirito di fazione, ora da \nuna prepotente dittatura; comecchè sotto quest'ultima \nmaniera di governo Arezzo confidò per lungo tempo i \nsuoi destini all'amore patrio e al valore dei propri Prelati. \n– Fu infatti sotto la signoria assoluta di GuglieImo \nUbertini e di Guido Tarlati che Arezzo salì all'apogeo \ndella sua gloria, quando vide sorgere i più grandiosi \nmonumenti nel recinto della città, e allorchè fu reso \ndipendente dal suo dominio un vasto territorio. A cagione \ndi ciò gli Aretini trovaronsi costretti a sostenere molte \nguerre, lottando a vicenda contro i Perugini, contro i \nSenesi, e più spesso combattendo co'Fiorentini, a'quali \nfinalmente nel 1336 doverono darsi in balia. Ritornati sei \nanni dopo alla pristina libertà collegaronsi co’principali \npotentati d'Italia per sostenere la propria indipendenza \nsino a che Arezzo, lacerata da cittadine discordie cadde in \npotere di quelle armi straniere che vilmente venderono nel \n1384 la sua indipendenza alla Repubblica fiorentina, di \ncui gli Aretini dovettero seguitare i destini ad onta di \nalcune passeggiere sommosse. \nFu da taluno osservato esser cosa singolare come una \ncittà, la quale ha avuto in ogni età dell'epoche luminose o \ndegli uomini di gran merito, non abbia poi \nprogressivamente prosperato, e si vegga quasi forestiera \nin mezzo ad un fertile ed aprico territorio, il quale in gran \nparte non appartiene ai suoi abitanti. Ma cesserà la \nmeraviglia per quest'apparente contradizione, qualora si \nconsideri che la centrale posizione della città in questione \ne l'energia dei suoi cittadini l'hanno esposta a nutrire il \nfuoco centrale di molti bellicosi movimenti nell'età \nremote e nelle recenti ancora; cosicchè dovè bene spesso \ndividere il frutto dei suoi fausti avvenimenti con i molti \nalleati che facevano causa comune con essa, mentre \nl’abbandonavano nei tempi calamitosi. Quindi è che \nArezzo dovè sovente risentire sopra sè stessa soltanto il \npeso delle sventure, reso anche più sensibile dallo \nstabilimento di uomini di merito e delle loro ricche \nfamiglie fuori della patria. \nNon meno di quattro volte Arezzo variò ampliando quasi \nsempre il cerchio delle sue mura. \nIl più rinomato di costruzione laterizia fu quello decantato \nda Vitruvio, da Plinio e da Silio Italico per altezza, \nbellezza e solidità. Non si sa sino a qual tempo tali mura \nstessero in piedi, né se quell’Arretium muro ducta di \nSesto Frontino possa essere relativo a qualche \nrestaurazione, e nuova ricostituzione di mura condotte di \npietre. Tale sembra essere stato il cerchio che chiudeva gli \navanzi dell’antica città intorno alla corona del colle, \nquando rimaneva nel suo subborgo occidentale la chiesa \ndi S. Pietro piccolo, e nel suburbio meridionale il romano \nanfiteatro. Per lieve cagione Arrigo V, disgustato degli \naretini che volevano dentro le loro mura un Duomo \nnuovo, fece diroccare nell’anno 1111 quelle forti \nmuraglie, che Ottone Frisingense disse di alte torri munite \n(MURAT. Annal.). Un secolo dopo erano state esse \nnuovamente rialzate, e nel 1226 la città trovossi racchiusa \nin un più spazioso cerchio, il quale abbracciava la chiesa \ndel Murello e quella di S. Maria in Gradi. (Ann. Camald.). \nUn terzo giro fu tracciato con ampio pomerio, profondi \nfossi e più regolari vie, circa il 1276, per ordine del \nvescovo Guglielmino degli Ubertini, compito poi verso il \n1322 dal valoroso Guido Tarlati (Annal. Aret.) Il qual \ncerchio subì una piccola variazione nell’ultima \nricostruzione delle mura aretine ordinata da Cosimo I, che \ndi nuovi baluardi e cortine fra il 1549 e il 1568 le \nfortificò. – Fu allora che si scavarono i famosi bronzi \ndella Pallade, e della Chimera, che gli artisti ammirano \nnella R. Galleria di Firenze. \nSi entra in Arezzo per cinque porte, quattro delle quali \nsituate a piè del colle, e una a mezza costa; l’unica è \nquesta fornita di un subborgo dal lato di levante. \nLa porta Buja sopra il torrente Castro, e quella dietro al \nDuomo furono già da lungo tempo murate. Fra le cinque \nesistenti avvi la porta Nuova o Ferdinanda, aperta nel \n1816, donde esce la strada Regia che guida per la Valle \nTiberina sino all’Adriatico. \nL’interno della città di Arezzo, la cui forma si può \nrassomigliare a un ventaglio, è intersecato da ampie \nregolari vie fiancheggiate da decenti fabbriche, da nobili \npalazzi e da grandiosi stabilimenti sacri e profani. Il corso \no sia il borgo maestro , che attraversa la parte più bella \ndella città, dalla porta romana o di S. Spirito sino alla \npiazza del Duomo, supera tutte le altre vie per ampiezza e \nper vaghe abitazioni che gli fanno ala. Fra le piazze \nprimeggia quella del Foro, detta anche la piazza \nmaggiore, sulla di cui fronte s’inalza la gran Loggia \narchitettata da Giorgio Vasari, davanti alla quale sorge la \nstatua dell’immortale Ferdinando III, mentre nel lato \noccidentale fa bella mostra di sè il Palazzo della \nFraternita, opera di Niccolò Aretino, inalzato nel secolo \nXIV da una filantropica Magistratura civica, la di cui \nistituzione rimonta all’anno 1262. \nNon molto lungi di qua esistere doveva l’antico palazzo \ndel Comune, eretto nel 1232 presso Porta Crocifera  \nsiccome apparisce da una membrana dell’ARCH. DIPL. \nFIOR. (Vallombrosa) \nEdifizi sacri. – Il luogo più elevato della città è detto il \npoggio di S. Donato, da una diruta chiesa (S. Donato in \nGremona) accosto alla Cittadella; la qual chiesa fu \npriorato della Badia di S. Trinita dell’Alpi. Presso ad essa \nsino dal secolo IX esisteva la chiesa di S. Pietro in \nCastello, o sia maggiore, in luogo della quale \nposteriormente fu innalzata in ampio piazzale la \nmagnifica Cattedrale, verso il 1277, sul disegno di Lapo \nTedesco con la direzione di Margaritone aretino. \nAlcuni scrittori hanno creduto che sì fatto edifizio fosse \ncominciato nel secolo XII, e condotto a più che alla metà \ndai monaci Benedettini, ai quali nel 1043 fu ceduta la \nchiesa di S. Pier maggiore dal vescovo Immone. Ma a \ntogliere qualsiasi dubbio, quando non bastasse il disegno \ndella sua architettura, la quale ci richiama ad un’opera \nposteriore alla sospettata età, due documenti dell’archivio \ndella stessa Cattedrale tolgono ogni dubbio su di ciò. \nEssendochè da essi risulta che il Duomo predetto non era ancora incominciato nel 10 gennajo 1276, e che fu data \nmano all’opera dopo una deliberazione presa nel 1277, fra \nil vescovo Guglielmino ed il suo clero. Nella quale \nconsulta fu determinato, previa l’ispirazione del Signore: \nQUOD IPSAM INTERIOREM ECCLESIAM (detta forse \nINTERIOREM per essere questo Duomo dentro la città) \nad Cathedralem erectam, quae antea appellabatur Eccl. \nS. Petri, MIRO A FUNDAMENTIS OPERE \nCOSTRUENDAM, ET CONSTRUI FACIAMUS \ndeliberatione habita diligenti etc. (Arch. della Catt. Aret.) \nOnde agevolare il compimento dello stesso edifizio, nel \n1283 i vescovi di Fiesole e di Volterra accordarono brevi \nd’indulgenze a chi concorreva a benefizio della fabbrica. \nLa quale già avvicinare si doveva al suo termine nel 1286, \ntostochè quest’anno fu chiamato in Arezzo Giovanni \nPisano a scolpire la ricca Urna di S. Donato collocata \nsopra il maggiore altare. \nNel secolo XV la stessa cattedrale venne ingrandita con \nl’aggiunta di due archi, sostenuti da colonne e capitelli di \npietre, dati a lavorare nel 1473 a Bartolommeo da \nSettignano. Quindi intorno al 1530, il francese Marcilla \ndipinse a vetri colorati le belle finestre, e poscia le volte \ndell’Ambulatorio de’tre archi inferiori, compite le altre tre \ncon quasi egual maestria, nel 1650, dall’aretino \nCastellucci. La grandiosa e ricca cappella della Madonna \nfu fondata sulla fine del secolo XVIII nella parete \nsettentrionale del tempio, ornata di marmi, di pitture e di \nbelle sculture di terra invetriata. Quivi ammiransi due \ngrandiosi quadri de’famosi artisti Pietro Benvenuti \naretino, e Luigi Sabatelli fiorentino, e il deposito del \nvescovo Marcacci, opera pregevole di Stefano Ricci. \nNelle pareti poi della chiesa maggiore sono stati collocati \nil cenotafio di Guido Tarlati, lavoro d’Agostino e Agnolo \nsenesi, e il sepolcro di papa Gregorio X fatto da \nMargheritone. Così il battistero di Simone fratello di \nDonatello, l’altare della Madonna di Loreto disegnato dal \nVasari, l’elegante deposito di Francesco Redi, contansi fra \ni molti e preziosi monumenti di arte che adornano cotesta \ninsigne Cattedrale. \nSeconda per merito e anteriore per antichità è la Pieve \ncollegiata di S. Maria, situatata tra il Borgo maestro e il \nForo. Al capitolo di questa insigne madre chiesa  degli \nAretini, dove il clero e il vescovo non di rado \nsolennizzarono i divini ufizi innanzi che dal vecchio \nDuomo del suburbio si traslocasse la cattedra vescovile in \nS. Pier maggiore, a questa chiesa insigne il vescovo \nGuglielmino (1280) accordò tale privilegio da \ncontemplare il suo capitolo quasi altro clero della \nCattedrale. L’attual Pieve fu riedificata nel principio del \nsecolo XIII, siccome rilevasi dall’anno 1216 scolpito sulla \nporta maggiore arricchita di mezzi rilievi e ornati dal \ncelebre Marchionne aretino. Le tavole che adornano \nl’altar maggiore sono dipinte da Giorgio Vasari, sostituite \na una non meno pregevole di Pier Laurati senese \ntraslocata in una vicina parete. Sono di Giotto le figure di \nS. Domenico e S. Francesco esistenti in un pilastro della \ncupola: e appartengono al Rosso fiorentino, e a Jacopo \nVignali due quadri in faccia all’organo, la cui orchestra fu \ndisegnata dal prenominato Vasari. Opera dello stesso \nsecolo XIII è la vasta chiesa di S. Domenico sul disegno \ndi Niccola Pisano con finestre colorate dal Marcilla e \nqualche a fresco di Spinello. Ma il lavoro più squisito di \nquesto egregio artista aretino va veduto nella chiesa di S. \nFrancesco in un piccolo altare, mentre le grandi pareti del \ncoro, lacerate dall’ingiuria del tempo e dalle barbarie \ndegli uomini, spettano per la maggior parte a Pier della \nFrancesca. – Disegno dell’Ammannati è la chiesa di S. \nMaria in Gradi, corredata di vaghe pitture. L’elegante \ntempio della Badia di S. Flora è opera del Vasari, che \ndipinse nel Refettorio del contiguo monastero il famoso \nquadro delle nozze di Assuero; ma la finta cupola di un \neffetto meraviglioso fu ombreggiata dal gesuita Pozzi. \nSono pure da notarsi per pregio di opera o per squisiti \ndipinti le chiese di S. Agostino, di S. Croce, della SS. \nTrinità e della SS. Annunziata, l’ultima delle quali \ncostruita sul disegno di Fra Bartolommeo della Gatta e in \nparte da Antonio da S. Gallo riformata. In fine non vi è \nchiesa in Arezzo, non tabernacolo sulle pubbliche vie, che \nnon racchiuda una qualche lodevole pittura. \nStabilimenti d’istruzione. – Nei diversi rami di pubblica \nistruzione Arezzo non fu seconda ad alcuna città Toscana, \nsia per la celebrità della antichissima sua scuola canonica \ne di canto fermo, sia per l’Università che ivi fiorì sino \nda’primordi del secolo XIII, ripristinata con \nonorevolissimo diploma da Carlo IV nel 1356, e \nposteriormente in qualche maniera sostenuta dal \nMagistrato civico della Fraternita, il quale mantiene \nalunni all’Università di Pisa, all’Accademia di belle arti a \nFirenze e alle pubbliche scuole di Arezzo, dove stipendia \ninoltre un professore d’ostetricia, e due d’elementi di \nchirurgia. \nUn nuovo e frequentatissimo Collegio fu riaperto da \npochi anni nell’antica casa dei gesuiti in S. Ignazio, \nprovvisto di eccellenti precettori; mentre il florido \nSeminario fu stabilito nell’antichissimo locale della \nsoppressa congregazione del Murello, di cui ebbe le \nsostanze sul declinare del secolo XVIII. \nProvvede all’educazione delle fanciulle di vario ceto un \nConservatorio (S. Caterina) da savie recluse diretto con \nzelo e carità. \nMa il monumento letterario che sopra ogni altro forma \ndecoro e lustro alla città di Arezzo è il prezioso archivio \ndiplomatico della sua cattedrale cronologicamente \ndisposto e di una diligente sinopsi corredato da due illustri \ne benemeriti cittadini, Giacinto Fossombroni e Giovanni \nFrancesco dei Giudici. \nIn argomento di pubblica riconoscenza per i \nbonificamenti della Val di Chiana gli Aretini innalzarono \na perpetua mamoria due statue marmoree ai Granduchi \nFerdinando I e Fredinando III; la prima delle quali nella \npiazza del Duomo scolpita da Gio. Bologna insieme col \nFrancavilla, l’altra nella gran piazza, opera del vivente \nscultore fiorentino Stefano Ricci. \nUna copiosa fontana perenne di acqua salubre, mentre \naccresce ornamento allo stesso Foro, sodisfa ai bisogni \ndomestici di una gran parte della popolazione, ed il suo \nrifiuto somministra alimento ad alcuni edifizi posti dentro \nla città – Vedere ACQUEDOTTI di AREZZO. \nStabilimenti di beneficenza . Lo spirito di associazione si \nrisvegliò assai di buon’ora fra gli Aretini, allorchè con \nesempio veramente filantropico alcuni cittadini sino dalla \nmetà del secolo XIII dedicarono la persona e le proprie \nsostanze all’esistenza e mantenimento de’poveri infermi \nnel locale di S. Maria de’Ponti, donato dai re Ugo e Lotario alla chiesa aretina, e dalla gloriosa memoria di \nLeopoldo I e Ferdinando III con regia magnificenza \nsoccorso e ampliato, dopo aver riunito ad esso vari minori \nospedali, oltre quelli dei dementi, degli esposti e \ndegl’invalidi. – Conta un’epoca egualmente remota l’altro \ncaritatevole stabilimento laicale della Fraternita, o sia \ndella Misericordia, privilegiato nel 1262 dal vescovo \nGuglielmino degli Ubertini, e dotato da anime generose \nper soccorrere i poveri, difendere vedove e pupilli, \nmantenere e educare orfanelli in un apposito stabilimento, \npromuovere in fine la letteraria e scientifica istruzione. \nEsso conta fra i suoi più insigni benefattori il \ngiureconsulto Giambiglioni, il celebre Vasari e quel \nLazzaro di Gio. di Feo, in lode del quale si recita ogni \nanno nella Pieve una ben merita orazione. \nNon meno antica né meno benefica fu la congregazione \necclesiastica eretta in S. Marco del Murello, il cui scopo \nera quello di soddisfare i legati pii, di erogare copiose \nelemosine a’miserabili, dotare fanciulle, accogliere in \nospizio, nutrire e vestire poveri chierici e sacerdoti. \nMonumenti pubblici. – Se Arezzo non conta più fra le \npubbliche fabbriche il palazzo del Comune innalzato sino \ndal 1232, essa conserva però quello dei suoi antichi \nPotestà, oggi residenza del civico Magistrato, corredato di \nun copiosissimo archivio, mentre le iscrizioni ed altre \nantichità romane o di etrusco nome furono trasferite di là \nnel nuovo museo di antichità e di storia naturale eretto nel \n1823 nel palazzo della Fraternita, contigua alla pubblica \nBiblioteca. Anche l’Accademia di scienze, lettere e belle \narti intitolata al Petrarca, sino dal 1828 tiene le sue \nadunanze davanti alla famosa cena di Assuero nel \nRefettorio dei soppressi Benedettini. \nNello stesso palazzo Civico si aduna il Magistrato della \nFraternita,avendo ceduto il suo al tribunale della Ruota \nCivile, alla pubblica biblioteca e al mu seo, mentre il \nCommissario R. risiede nell’antico palazzo Ludomiri in \ncapo alla via del Corso. \nSino dal 1052 Arezzo fu privilegiata del diritto della \nZecca con Diploma di Arrigo III, diretto al vescovo \nArnaldo e confermatole dal sesto Arrigo e da Carlo IV \nsotto gli anni 1196 e 1356. \nFra le migliori fabbriche che adornano Arezzo, tengono \nun luogo distinto il palazzo Granducale già degli \nAlbergotti, l’Episcopio, il grandioso e vago Teatro nuovo, \ne molte abitazioni signorili di preziosi oggetti di arte \nabbellite. Due di queste, le case Rossi e Bacci, accrescono \nlustro alla città per due rari musei, ricchi specialmente di \nvasi aretini dell’epoca etrusco-romana, e della posteriore \netà. Ivi pure servono di corredo all’istoria patria altri \ncimeli di arte, marmi scritti e figurati. – Sono opera \nromana pochi avanzi di un’anfiteatro, mentre nel luogo \ndove esisteva la cittadella eretta dalla Repubblica \nFiorentina sui fondamenti di un più antico castello \nvennero sostituiti i pubblici giardini, in mezzo ai quali \nsorge un monumento alla memoria di Mecenate, antica \ngloria degli Aretini. \nArezzo però fu incessantemente un vero vivajo d’uomini \ndi ingegno in ogni genere di dottrina, ossia che il sito e \nl’aria ve li generi, come opinava Giovanni Villani, ossia \nche la valentia con tanti esempi si promuova in anime \nd’indole risoluta e vivace; fatto è che a partire dall’aretino \nMecenate d’Augusto agli odierni fasti, non vi ha forse \ncittà, non provincia che abbia dato alle scienze, alle lettere \ne alle arti tanti campioni quanti ne può contare Arezzo. \nRapporto a ciò è memorabile il motto che Vasari mette in \nbocca del Buonarroti allorchè, riferir volendo al luogo \ndove nacque il padre delle belle arti, diceva a Giorgio: Se \nio ho nulla di buono nell’ingegno, egli è venuto dal \nnascere nella sottilità dell’aria del vostro paese di \nArezzo. \nFra questi sommi si contano dei veri luminari, Petrarca \npadre della Lirica italiana, Guido monaco inventore dei \ntuoni musicali, fra Guittone autore del primo sonetto, \nCesalpino scuopritore della circolazione del sangue e del \nprimo sistema scientifico dei vegetabili, Redi autore del \nvero modo di coltivare la storia naturale e di esercitare la \nmedicina senza empirismo. \n“Parlano in Arezzo ancora i sassi”, dire solevano una \nvolta gli archeologi a proposito delle molte iscrizioni e \nmemorie antiche scavate in questa città; ma oggi parlano \nanche le mura delle case, che dicono al forestiero: dove \nnacque il Petrarca, ove abitarono il Cesalpino e il Roselli, \nil Bruni, Pietro aretino, Vasari, Pignotti  e infiniti altri \nnomi d’indestruttibile fama, i quali renderanno Arezzo \nsempre mai benemerito della civile società. La città di \nArezzo, compreso il subborgo di Porta Colcitrona ha una \npopolazione di 10402 abitanti distribuita in 15 parrocchie. \n– Vedere il Quadro della popolazione della Comunità \nd’Arezzo in fine dell’articolo. \nDIOCESI DI AREZZO. – La Diocesi Aretina è una delle \npiù antiche della Toscana, mentre conta per suo secondo \nvescovo S. Donato, Apostolo insigne nel secolo IV \ndell’era cristiana. I suoi Gerarchi dipendono \nimmediatamente dalla S. Sede; portano il titolo di principi \ndel R. Impero, di Conti di Cesa, e furono decorati un \nsecolo fa, dell’onorifico distintivo della croce \narcivescovile, e del pallio. \nSe il circondario, che questa Diocesi possedeva sino dal \nsecolo settimo, e che conservò quasi intatto sino al 1325, \nfosse autenticato conforme a quello della primitiva sua \ninstituzione, noi avremmo diritto di concludere che non vi \nfu forse fra le antiche città della Toscana, alcuna che \noccupasse in confronto di Arezzo, maggiore estensione di \ncontado. – Avvegnachè molti tengono per dimostrato che \nil perimetro delle Diocesi civili sino da’tempi del \npontefice Dionisio (anno 267 circa dell’Era Volgare) \nservisse di norma a quello delle Diocesi ecclesiastiche, \nnella stessa guisa che nel progredir dei secoli i distretti \ncomunitativi si modellarono su quelli delle respettive loro \npievi, suddivisi poi in altrettanti comunelli, quanti furono \ni popoli delle parrocchie succursali. \nComunque sia, all’epoca Longobarda la Diocesi Aretina, \nnon solamente si estendeva sino alle porte di Siena, \nrimasta quasi senza giurisdizione ecclesiastica, ma \ncomprendeva nel suo l’intero contado della etrusca città di \nCortona. Per modo chè il vescovato di Arezzo, a partire \ndal crine dell’Appennino di Camaldoli, si dirigeva verso \nla sorgente del Tevere costeggiando la sua destra sponda \n(antico limite dell’Etruria) fino oltrepassato Anghiari, \ndove, ripiegando da levante a scirocco, rimontava la \nvallecola del Cerfone alle spalle dei monti di Cortona sino \nal lago Trasimeno che per piccol tratto lambiva. Quindi \nattraversando la Val di Chiana saliva a Montepulciano, \nvalicava per i colli di Pienza in Val d’Orcia, il di cui fiume servivale di confine dal lato meridionale; sino a che \npresso al suo sbocco nell’Ombrone torceva di là verso \nsettentrione, e per Montalcino andava ad investire il fiume \nArbia, di cui seguitava la sinistra ripa sino nel Chianti. \nCostà piegando a grecale per i monti di Brolio e di \nMonteluco, penetrava nel Valdarno sopra Montevarchi, \nindi, traversando il fiume, saliva pel vallone del Ciofenna, \nal giogo di Pratomagno. Là ripiegandosi a levante entrava \nnel Casentino sopra a Poppi sino a che per la Valle \ndell’Archiano tornava a Camaldoli. \nLe più antiche ricordanze, relative all’estensione della \nDiocesi d’Arezzo nelle parti del contado Senese, \ncominciano col secolo VIII. Fu causa una controversia \npromossa dai vescovi di Siena per le pievi aretine situate \nnella giurisdizione civile senese. La quale questione, per \npiù secoli rimessa in campo e quasi costantemente \nrisoluta a favore dei vescovi d’Arezzo, ci mette in grado \ndi conoscere quali fossero, da questo lato, i limiti politici \ndell’uno e dell’altro contado, e conseguentemente sin \ndove si estendesse il territorio senese avanti il mille. –  \nDalle indagini da me istituite con apposite escursioni in \nquelle parti della Toscana, mi sembrò di poter dedurre \nche, fra le pievi controverse, quelle più prossime alla \ngiurisdizione politica di Arezzo, fossero le seguenti : 1° S. \nFelice in Avana, nel Chianti alto; 2° S. Maria ad Alta \nSerra  o Ante Serra , oggi detta Monte Benichi , alla \nsorgente dell’Ambra; 3° S. Maria in Pacena, presso \nCastelnuovo della Berardenga; 4° S. Vito in Rancia, \noggidì S. Vito in Creta. 5° S. Ippolito poi S. Agata in \nSisciano ; ora Collegiata di Asciano; 6° S. Stefano a \nCennano , traslocata a Castel Muzi; 7° S. Valentino in \nUrsina, oggi Monte Follonica; 8° S. Maria in Castello \nPolliciano, che poi fu eretta in Cattedrale di \nMontepulciano. \nIl primo smembramento della Diocesi di Arezzo seguì nel \n1325, quando venne istituito il Vescovato di Cortona, \nstaccato quasi totalmente dalla Diocesi aretina. La quale \nperò si riservò la giurisdizione spirituale, che tuttora \nesercita su due parrocchie poste nell’ultimo confine \nmeridionale del territorio di Cortona, che una sulla gronda \ndel Trasimeno. – Vedere BORGHETTO e PIAZZANO. \nIl secondo smembramento avvenne nel 1462, allorchè \nfurono dichiarate città vescovili Pienza e Montalcino, \nassegnando a esse una porzione della Diocesi d’Arezzo e \nbuona parte di quella di Chiusi. Ebbe luogo il 3° nel 1520, \nnella erezione della Diocesi di S. Sepolcro composta di \npievi Aretine e di pievi staccate dalla Diocesi di Città di \nCastello; il 4° finalmente seguì nel 1561, quando fu \ndichiarata Cattedrale l’Arcipretura già Nullius di \nMontepulciano. \nDopo tanti e sì vistosi distacchi l’attual Diocesi aretina \nsupera nondimeno tutte le altre della Toscana, se non \nrapporto alla popolazione ed al numero delle parrocchie, \nper riguardo almeno all’estensione territoriale. \nImperocchè in una circonferenza di circa 140 miglia la \nDiocesi predetta comprende attualmente 335 popoli, \nnumero 80 pievi con sei collegiate; circa 30 monasteri, \ndue insigni santuari (l’Eremo di Camaldoli e l’Alvernia); \n700 e più benefizi con 400 fra oratorii pubblici e \ncompagnie laicali. – Varie terre cospicue dipendono dalla \nsua spiritual giurisdizione; Anghiari in Val Tiberina; \nBibbiena, Poppi, (ERRATA: Strada) Rassina, e Subbiano \nnella Valle Casentinese; (ERRATA: Castelfranco) \nLaterina e Terranuova nel Val d’Arno di Sopra; \nCastiglion fiorentino, Fojano, Lucignano e Monte San \nSavino  in Val di Chiana; Asciano, Castelnuovo della \nBerardenga e Rapolano nella Valle dell’Ombrone, oltre \n100 minori Castelli ed un maggior numero di Ville e di \nCasali. \nConfina con nove Diocesi; con la Sarsinatense lungo il \ngiogo dell’Appennino che acquapende nel Savio; con \nquelle di San Sepolcro  e di Città di Castello nella Val \nTiberina; con le Diocesi di Cortona, di Montepulciano  e \ndi Pienza nella Val di Chiana; con Pienza, Montalcino e \nSiena nella Valle dell’Ombrone; mentre dalla parte del \nChianti, nel Val d’Arno superiore e nel Casentino, la \nDiocesi aretina si mantiene costantemente per circa 40 \nmiglia a contatto con la Fiesolana, siccome lo furono i \nterritori di queste due città sino dai tempi Romani. \nLa Chiesa di Arezzo si rese altresì celebre per la sua \nscuola, la quale era in credito sino dai tempi Longobardi. \nLa sua cattedra fu coperta in ogni tempo da personaggi \ncospicui, fra i quali mi contenterò scegliere alcuni pochi \nsegnalati dalla storia per le loro gloriose operazione e per \nessere stati dei più favoriti dai Regnanti \n1° Elemberto conte d’Arezzo, fondatore della Badia a \nPrataglia, amico di S. Romualdo, cui donò la vasta selva \ndi Camaldoli. Egli è quello stesso personaggio che \nde’suoi beni patrimo niali lasciò ai vescovi successori la \npingue Contea di Cesa . \n2° Giovanni, il favorito dall’Imperatore Carlo il Calvo e \ndel Pontefice Adriano II; il primo dei quali gli concedè il \nlocale per erigere dentro la città un Duomo nuovo, e il \nricco benefizio della Badia di S. Antimo in Val d’Orcia: \nmentre Adriano II accordò allo stesso vescovo a titolo di \ncommenda della chiesa di S. Maria di Bagno in Romagna, \nquantunque fossero questa e quella situate fuori dalla \nDiocesi aretina. \n3° Tedaldo zio della Gran Contessa Matilde, che innalzò \nnei suburbi di Arezzo il più vecchio magnifico Duomo \ndella Toscana, dove risuonarono per la prima volta i \nversetti musicali del monaco Guido. \n4° Guglielmino degli Ubertini, l’autore dell’attuale \nCattedrale d’Arezzo e delle sue migliori fabbriche, quello \nstesso che dilatò il cerchio delle città, restato incompleto \nperché morte lo colse in Campaldino. \n5° Guido Tarlati, il Giulio II del secolo XIV, sotto il cui \nmaschio governo Arezzo videsi difesa da più vaste e \nsolide mura e il suo territorio per ogni lato ampliato. \n6° Fra i prelati Aretini più specialmente favoriti dai \nRegnanti, in grazia dei quali si arricchirono tanti \nVisdomini e Vicari della Chiesa d’Arezzo, merita \ndistinzione quel vescovo Alberto, cui Ottone il Grande \nconcesse tal privilegio che, oltre la conferma dei beni \ndonati alla sua chiesa dai precedenti Sovrani, ve ne \naggiunse di suo molti altri, a condizione però di non \nformare più nel tempo successivo livelli con persone \npotenti dedite ad appropriarsi frutti e capitali, ma \nunicamente contrattare con i lavoratori di terra o coloni. – \nSe un tal divieto fosse stato religiosamente mantenuto dai \nVescovi posteriori, noi avremmo fortunatamente in questa \nsovrana savissima disposizione dell’imperatore Ottone I, \nil monumento più favorevole ai progressi dell’agraria \nToscana, come in quello in cui mi sembra di trovare il primo embrione del nostro sistema colonico, \nposteriormente con maggior efficacia ed estensione messo \nin pratica. \nQuel magnanimo Imperatore si era avveduto con qual \nsorta di soperchieria e di contratti illusori solevano i \nBaroni e Conti rurali ingrandirsi alle spese del Clero. \n………… “Quia Tuscis consuetudo est (riporto le parole \nmemorande del diploma Ottoniano) “ut accepto ab \necclesia libello, in contumacia convertantur contra \nEcclesiam, ita ut vix unquam constitutum reddant \ncensum; precipimus modisque omnibus jubemus, ut \nnullus Episcopus, vel Canonicus libellum aut aliquod \nscriptum alicui homini faciant, nisi laborantibus qui \nfructum terrae Ecclesiae reddant sine molestia vel \ncontradictione etc.” ……… Datum IV Idus maj. Ind. IV \nAnno Imp. Magni Ottonis Imp. Aug. II. (MURAT. Ant. \nM. Aevi T. III) \nCOMPARTIMENTO DI AREZZO. – Mentre la Diocesi \necclesiastica di Arezzo seppe lungamente resistere agli \nurti che sino dal secolo VIII minacciavano la sua troppo \nestesa giurisdizione, meno fortunata ventura coglieva il \npolitico distretto della stessa città. La quale, se dilatò il \nsuo dominio sino alla destra del fiume Tevere, essa \ndall’opposto lato, nelle Chiane e verso l’Arno, non tenne \negualmente piè fermo, costretta a riconcentrarsi, ora \ndall’oste perugino, ora dal senese, e più spesse volte \nincalzata da soperchianti forze della Repubblica \nfiorentina. \nLa Provincia aretina dopo la cacciata del Duca d’Atene da \nFirenze (anno 1343) ritornò nei diritti, che aveva sei anni \ninnanzi perduto per debolezza dei suoi capitani. Fu \nquell’accidente che, mentre liberò i fiorentini dalla \ntirannia straniera, insegnò ai popoli soggetti allo stesso \ndominio, come potessero ricuperare la loro libertà. Arezzo \ninfatti ne imitò fedelmente l’esempio, cacciando dalle sue \nmura i ministri del Comune di Firenze; il quale, anzi che \nrisentirsi del torto, rinunzio all’impero di Arezzo, e inviò \noratori a fermare accordo con quei popoli: poiché come di \nsudditi non potevano, almeno come di amici della loro \ncittà si valessero. (MACHIAVELLI, Stor. Fior.) \nFino dove a tal’epoca si estendesse la provincia e distretto \ncivile di Arezzo si può facilmente dedurre da un diploma \nspedito da Siena da Carlo IV nell’anno 1356 di maggio, \ncol quale l’Imperatore restituì, e confermò alla stessa città \nil suo antico territorio con le terre e paesi ivi rammentati. \nFra questi il più settentrionale era Verghereto alle sorgenti \ndel Savio, il più orientale Anghiari in Val Tiberina, i più \nmeridionali, Montecchio, Fojano e Lucignano , in Val di \nChiana; i più occidentali Laterina e Campogialli nel Val \nd’Arno superiore: mentre nel Casentino estendevasi sino \nai torrenti Treggina ed Archiano , confluenti a destra e \nsinistra dell’Arno. \nSiffatto distretto aretino, alla seconda conquista del 1384, \nfu incorporato al territorio politico ed economico della \nRepubblica fiorentina; spenta la quale passò sotto il \ngoverno Granducale formato di tre stati diversi, \nfiorentino, pisano e senese. Questo regime monarchico \nconservò nell’amministrazione giudiziaria ed economica \nl’antica divisione territoriale delle tre Repubbliche \ndisfatte, alle quali fu dato il nome di altrettante Provincie \nquante furono le città capitali. Solamente lo stato senese \nfu diviso in due corpi di amministrazione, destinando la \ncittà di Siena a capitale della provincia superiore e la città \ndi Grosseto in capoluogo della provincia marittima o \ninferiore. \nIl quinto Compartimento, quello cioè di Arezzo, fu \ncostituito in grazia di un Motuproprio emanato da \nLEOPOLDO II nel dì 1 novembre 1825. In vigore di tal \nlegge Arezzo divenne centro o capoluogo di una nuova \nProvincia, e residenza di un provveditore della Camera \ncomunitativa del Compartimento aretino. \nQuesta città, mentre è capo di Provincia \nnell’amministrativo, lo era già da poco innanzi (14 giugno \n1814) di un Compartimento governativo, ossia di un \nCommissariato, il quale non combina con le dimensioni \nterritoriali dell’altro. Il Commissario di Arezzo ha molte \nattribuzioni governative e di polizia sopra otto vicariati, e \nsono: S. Sepolcro, Sestino, Anghiari, Pieve S. Stefano, \nPoppi, Castiglion Fiorentino, Cortona e Monte S. Savino. \nLa sua giurisdizione civile e criminale abbraccia il \nterritorio comunale di Arezzo e di Capolona, e ad esso \nriferiscono pei giudizi criminali li Potestà di Montevarchi, \ndi Bucine e di Sabbiano. \nAl capo del Compartimento comunicativo d’Arezzo, che \nha l’immediata dipendenza dalle Imperiali e RR. \nSegreterie, è affidata la soprintendenza all’economico \ndelle comunità e luoghi pii comunicativi compresi nel suo \ncircondario, all’esazione della tassa di famiglia, alla \ncollezione dei fondi necessari al mantenimento delle \nstrade provinciali; e per la parte economica ai lavori di \nstrade regie, ponti e strade provinciali, di cui nei rapporti \ndi arte è affidata la cura al Corpo d’ingegneri delle acque \ne strade nel Granducato. Finalmente egli esercita le \nattribuzioni ch’erano deferite al soprassindaco, ad \neccezione di quelle specialmente attribuite al dipartimento \ndi Soprintendenza alla conservazione del Catasto creato \ncon legge del primo novembre 1825. Sino da quest’epoca \nal Compartimento di Arezzo furono assegnate 49 \nComunità, distribuite in sette fra i 38 circondari, nei quali \nè divisa tutta la superficie del Granducato, e i di cui \ncapoluoghi sono: 1. Arezzo; 2. Cortona; 3. Borgo S. \nSepolcro; 4. Montepulciano; 5. Pieve S. Stefano; 6. \nPoppi; 7. S Giovanni in Val d’Arno. \nVi sono nel Compartimento di Arezzo 6 ufizi per \nl’esazione del Registro; 1. Arezzo; 2. Cortona; 3. S. \nSepolcro; 4. Montevarchi; 5. Poppi; 6. Montepulciano. \nSolo in Arezzo e in Montepulciano avvi un ufizio di \nconservazione delle Ipoteche. \nVi è un Dipartimento Doganale, dalla cui direzione \ndipendono le dogane di frontiera del suo Compartimento. \nRiferiscono al Provveditore della Camera di Arezzo 18 \nCancellieri comunitativi di varie classi; 1. classe, Arezzo; \n2. classe, Cortona; 3. classe, Forano, Montepulciano, e \nSan Giovanni; 4. classe, Asinalunga , Borgo S. Sepolcro , \nCastiglion Fiorentino , Montevarchi, Poppi, Castel \nFocognano, Sarteano e Verghereto (che vaca); 5. classe, \nCastel S. Niccolò o Strada, Civitella, Monte S. Savino, \nPieve S. Stefano, e Pratovecchio . \nIl Compartimento aretino ha una superficie di circa 1438 \nmiglia quadrate con una popolazione di 221929 abitanti \ncioè, 154 individui ad ogni miglio quadrato \nrepartitamente. – Esso abbraccia la parte orientale del \nGranducato, dove confina con lo Stato Pontificio a partire \ndalle sorgenti del Savio e del Tevere sino al fiume Foglia e al Metauro; quindi si volge nella valle Tiberina sotto il \nborgo S. Sepolcro abbracciando alla sinistra del Tevere la \nComunità del Monte S. Maria, di dove ripiega per le falde \norientali dei monti Cortonesi in Val di Chiana, e tocca al \nBorghetto  la gronda del lago Trasimeno; qua piegando a \nsemicerchio intorno alle piagge di Pozzuolo giunge al \nCanale maestro fra Valiano e il lago di Montepulciano, \nche costeggia alla sua sponda orientale insieme con quello \ndi Chiusi. Costà varca la Chiana per dirigersi a scirocco \ndel monte di Cetona, dove, entrando a contatto con il \nCompartimento di Siena rasenta i limiti settentrionali \ndella Comunità di S. Casciano dei Bagni, per corre il \ncrine dei poggi di Val d’Orcia e Val d’Ombrone sino al \ngiogo di Palazzuolo, di dove s’inoltra alle sorgenti del \nfiume Ambra. Di là per i monti del Chianti scende nel Val \nd’Arno superiore lungo i confini occidentali della \nComunità di Cavriglia al qual punto lascia il \nCompartimento di Siena e trova quello di Firenze, con cui \nconfina per tutto il tratto successivo attraverso la valle \ndell’Arno fra S. Giovanni e Figline, e sulla destra parete \nfra Pian di Scò e Reggello, dove per il monte di \nPratomagno si avanza nella Valle del Casentino che \nintieramente abbraccia sino a che ritrova sulla schiena \ndell’Appennino di Camaldoli la Comunità di Verghereto. \n \nNel Prospetto delle Comunità posto di fronte, ai \ncapoluoghi dov’è un’(R) indica residenza d’un \nCancelliere ajuto. La lettera (A) accenna residenza d’un \nIngegnere ajuto. L’asterisco* mostra le Comunità \nappartenute al Compartimento di Siena; l’altre erano del \nCompartimento fiorentino.  \n \nPROSPETTO delle Comunità del Compartimento di \nAREZZO distribuito per Cancellerie \n \n- capoluogo di Cancelleria comunitat. con l'annessa \nComunità: 1. AREZZO (Cancell. e Ing.), Valle in cui è \ncompreso il Capoluogo: Val d'Arno Aretino, Superficie \nterritor. in quadr.: 112750.44, popolazione  della \nComunità: 30084 \n- capoluogo di Cancelleria comunitat. con l'annessa \nComunità: 2. BORGO S. SEPOLCRO, (Canc.), Valle in \ncui è compreso il Capoluogo: Val Tiberina, Superficie \nterritor. in quadr.: 39451, popolazione   della Comunità: \n- capoluogo di Cancelleria comunitat. con l'annessa \nComunità: 2. Anghiari (R), Valle in cui è compreso il \nCapoluogo: Val Tiberina, Superficie territor. in quadr.: \n38088,62, popolazione  della Comunità: (ERRATA : 6543) \n- capoluogo di Cancelleria comunitat. con l'annessa \nComunità: 2. Monterchi, Valle in cui è compreso il \nCapoluogo: Val Tiberina, Superficie territor. in quadr.: \n8421.92,  popolazione  della Comunità: 2456 \n- capoluogo di Cancelleria comunitat. con l'annessa \nComunità: 2. Monte S. Maria, Valle in cui è compreso il \nCapoluogo: Val Tiberina, Superficie territor. in quadr.: \n21280,53, popolazione  della Comunità: 2591 \n- capoluogo di Cancelleria comunitat. con l'annessa \nComunità: 3. PIEVE S. STEFANO (Canc. Ing.), Valle in \ncui è compreso il Capoluogo: Val Tiberina, Superficie \nterritor. in quadr.: 45474,31, popolazione  della \n\nComunità: 3646 \n- capoluogo di Cancelleria comunitat. con l'annessa \nComunità: 3. Caprese, Valle in cui è compreso il \nCapoluogo: Val Tiberina, Superficie territor. in quadr.: \n19539,66, popolazione  della Comunità: 1558 \n- capoluogo di Cancelleria comunitat. con l'annessa \nComunità: 3. Verghereto, Valle in cui è compreso il \nCapoluogo: Val di Savio, Superficie territor. in quadr.: \n34839,59, popolazione  della Comunità: 1984 \n- capoluogo di Cancelleria comunitat. con l'annessa \nComunità: 4. SESTINO (Cancell.), Valle in cui è \ncompreso il Capoluogo: Val di Foglia, Superficie territor. \nin quadr.: 23632,88, popolazione  della Comunità: 2036 \n- capoluogo di Cancelleria comunitat. con l'annessa \nComunità: 4. Badia Tedalda, Valle in cui è compreso il \nCapoluogo: Val di Marecchia, Superficie territor. in \nquadr.: 34803,31, popolazione  della Comunità: 1925 \n- capoluogo di Cancelleria comunitat. con l'annessa \nComunità: 5. CORTONA (Canc. e Ing.), Valle in cui è \ncompreso il Capoluogo: Val di Chiana, Superficie territor. \nin quadr.: 100201,28, popolazione  della Comunità: \n(ERRATA: 22097) 22275 \n- capoluogo di Cancelleria comunitat. con l'annessa \nComunità: 6. SARTEANO (Canc. e Ing.)*,  Valle in cui è \ncompreso il Capoluogo: Val di Chiana, Superficie territor. \nin quadr.: 24910,73, popolazione  della Comunità: 3904 \n- capoluogo di Cancelleria comunitat. con l'annessa \nComunità: 6. Cetona*, Valle in cui è compreso il \nCapoluogo: Val di Chiana, Superficie territor. in quadr.: \n15572,33, popolazione  della Comunità: 3332 \n- capoluogo di Cancelleria comunitat. con l'annessa \nComunità: 6. Chianciano (R)*, Valle in cui è compreso il \nCapoluogo: Val di Chiana, Superficie territor. in quadr.: \n10757,00, popolazione  della Comunità: (ERRATA : 2159) \n- capoluogo di Cancelleria comunitat. con l'annessa \nComunità: 6. CHIUSI Città*, Valle in cui è compreso il \nCapoluogo: Val di Chiana, Superficie territor. in quadr.: \n16999,93, popolazione  della Comunità: 3418 \n- capoluogo di Cancelleria comunitat. con l'annessa \nComunità: 7. M. PULCIANO (Canc. Ing.), Valle in cui è \ncompreso il Capoluogo: Val di Chiana, Superficie territor. \nin quadr.: 48518,35, popolazione  della Comunità: 10197 \n- capoluogo di Cancelleria comunitat. con l'annessa \nComunità: 8. ASINALUNGA (Cancell.) *, Valle in cui è \ncompreso il Capoluogo: Val di Chiana, Superficie territor. \nin quadr.: 22877,52, popolazione  della Comunità: \n(ERRATA: 7187) 7287 \n- capoluogo di Cancelleria comunitat. con l'annessa \nComunità: 8. Torrita*, Valle in cui è compreso il \nCapoluogo: Val di Chiana, Superficie territor. in quadr.: \n17003,27, popolazione  della Comunità: 3731 \n- capoluogo di Cancelleria comunitat. con l'annessa \nComunità: 9. FOJANO (Canc.) (A)*, Valle in cui è \ncompreso il Capoluogo: Val di Chiana, Superficie territor. \nin quadr.: 11751,75, popolazione  della Comunità: 6425 \n- capoluogo di Cancelleria comunitat. con l'annessa \nComunità: 9. Lucignano*, Valle in cui è compreso il \nCapoluogo: Val di Chiana, Superficie territor. in quadr.: \n13085,86, popolazione  della Comunità: 3846 \n- capoluogo di Cancelleria comunitat. con l'annessa \nComunità: 9. Marciano*, Valle in cui è compreso il Capoluogo: Val di Chiana, Superficie territor. in quadr.: \n6982,47, popolazione  della Comunità: 2097 \n- capoluogo di Cancelleria comunitat. con l'annessa \nComunità: 10. CASTIGLION FIORENTINO (Canc.), \nValle in cui è compreso il Capoluogo: Val di Chiana, \nSuperficie territor. in quadr.: 32313,55, popolazione  della \nComunità: (ERRATA : 10046) 10105 \n- capoluogo di Cancelleria comunitat. con l'annessa \nComunità: 11. MONTE SAN SAVINO (Canc.), Valle in \ncui è compreso il Capoluogo: Val di Chiana, Superficie \nterritor. in quadr.: 25923,86, popolazione  della \nComunità: 6695 \n- capoluogo di Cancelleria comunitat. con l'annessa \nComunità: 12. CIVITELLA (Canc.), Valle in cui è \ncompreso il Capoluogo: Val di Chiana, Superficie territor. \nin quadr.: 29634,93, popolazione  della Comunità: \n(ERRATA: 4858) 4883 \n- capoluogo di Cancelleria comunitat. con l'annessa \nComunità: 13. MONTEVARCHI (Canc.) (A), Valle in \ncui è compreso il Capoluogo: Val d'Arno superiore, \nSuperficie territor. in quadr.: 16519,77, popolazione  della \nComunità: 8030 \n- capoluogo di Cancelleria comunitat. con l'annessa \nComunità: 13. Castiglion Fibocchi, Valle  in cui è \ncompreso il Capoluogo: Val d'Arno superiore, Superficie \nterritor. in quadr.: 7484,39, popolazione  della Comunità: \n- capoluogo di Cancelleria comunitat. con l'annessa \nComunità: 13. Castiglion Ubertini, Valle in cui è \ncompreso il Capoluogo: Val d'Arno superiore, Superficie \nterritor. in quadr.: 3257,45, popolazione  della Comunità: \n(ERRATA: 418) 424 \n- capoluogo di Cancelleria comunitat. con l'annessa \nComunità: 13. Laterina, Valle in cui è compreso il \nCapoluogo: Val d'Arno superiore, Superficie territor. in \nquadr.: 7006,44, popolazione  della Comunità: 1839 \n- capoluogo di Cancelleria comunitat. con l'annessa \nComunità: 13. Bucine, Valle in cui è compreso il \nCapoluogo: Val d'Arno superiore, Superficie territor. in \nquadr.: 38264,93, popolazione  della Comunità: 5776 \n- capoluogo di Cancelleria comunitat. con l'annessa \nComunità: 13. Pergine, Valle in cui è compreso il \nCapoluogo: Val d'Arno superiore, Superficie territor. in \nquadr.: 13806,27, popolazione  della Comunità: 1694 \n- capoluogo di Cancelleria comunitat. con l'annessa \nComunità: 14. S. GIOVANNI (Canc. e Ing.), Valle in cui \nè compreso il Capoluogo: Val d'Arno superiore, \nSuperficie territor. in quadr.: 6499,16, popolazione  della \nComunità: 3827 \n- capoluogo di Cancelleria comunitat. con l'annessa \nComunità: 14. Terranuova, Valle in cui è compreso il \nCapoluogo: Val d'Arno superiore, Superficie territor. in \nquadr.: 21794,34, popolazione  della Comunità: 5982 \n- capoluogo di Cancelleria comunitat. con l'annessa \nComunità: 14. Pian di Scò, Valle in cui è compreso il \nCapoluogo: Val d'Arno superiore, Superficie territor. in \nquadr.: 5746,51, popolazione  della Comunità: 2434 \n- capoluogo di Cancelleria comunitat. con l'annessa \nComunità: 14. Castel Franco di sopra, Valle in cui è \ncompreso il Capoluogo: Val d'Arno superiore, Superficie \nterritor. in quadr.: 10724,68, popolazione  della \nComunità: (ERRATA : 2565) 2528 \n\n- capoluogo di Cancelleria comunitat. con l'annessa \nComunità: 14. Loro, Valle in cui è compreso il \nCapoluogo: Val d'Arno superiore, Superficie territor. in  \nquadr.: 25626,54, popolazione  della Comunità: 4126 \n- capoluogo di Cancelleria comunitat. con l'annessa \nComunità: 15. Poppi (Canc. e Ing.), Valle in cui è \ncompreso il Capoluogo: Val d'Arno Casentinese, \nSuperficie territor. in quadr.: 28375,18, popolazione  della \nComunità: 5201 \n- capoluogo di Cancelleria comunitat. con l'annessa \nComunità: 15. Raggiolo, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 5125,70, popolazione  della Comunità: 700 \n- capoluogo di Cancelleria comunitat. con l'annessa \nComunità: 15. Bibbiena, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 25340,91, popolazione  della Comunità: \n(ERRATA: 4662) 4982 \n- capoluogo di Cancelleria comunitat. con l'annessa \nComunità: 15. Ortignano, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 5591,60, popolazione  della Comunità: 854 \n- capoluogo di Cancelleria comunitat. con l'annessa \nComunità: 16. PRATOVECCHIO (Canc.), Va lle in cui è \ncompreso il Capoluogo: Val d'Arno Casentinese, \nSuperficie territor. in quadr.: 22560,18, popolazione  della \nComunità: 3707 \n- capoluogo di Cancelleria comunitat. con l'annessa \nComunità: 16. Stia, Valle in cui è compreso il Capoluogo: \nVal d'Arno Casentinese, Superficie territor. in quadr.: \n17983,62, popolazione  della Comunità: 2510 \n- capoluogo di Cancelleria comunitat. con l'annessa \nComunità: 17. CASTEL S. NICCOLO’(Canc.), Valle in \ncui è compreso il Capoluogo: Val d'Arno Casentinese, \nSuperficie territor. in quadr.: 19105,02, popolazione  della \nComunità: 3741 \n- capoluogo di Cancelleria comunitat. con l'annessa \nComunità: 17. Montemignajo, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 13075,94, popolazione  della Comunità: 1570 \n- capoluogo di Cancelleria comunitat. con l'annessa \nComunità: 18. CASTEL FOCOGNANO (Canc.) (A), \nValle in cui è compreso il Capoluogo: Val d'Arno \nCasentinese, Superficie territor. in quadr.: 16910,13, \npopolazione  della Comunità: (ERRATA : 2734) 2832 \n- capoluogo di Cancelleria comunitat. con l'annessa \nComunità: 18. Chiusi di Casentino, Valle in cui è \ncompreso il Capoluogo: Val d'Arno Casentinese, \nSuperficie territor. in quadr.: 29961,13, popolazione  della \nComunità: (ERRATA : 1933) 1777 \n- capoluogo di Cancelleria comunitat. con l'annessa \nComunità: 18. Talla, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 18038,17, popolazione  della Comunità: 2047 \n- capoluogo di Cancelleria comunitat. con l'annessa \nComunità: 18. Chitignano, Valle in cui è compreso il \nCapoluogo: Val d'Arno Casentinese, Superficie territor. in \nquadr.: 4326,17, popolazione  della Comunità: (ERRATA : \n949) 966 \n- capoluogo di Cancelleria comunitat. con l'annessa \nComunità: 18. Subbiano (R), Valle in cui è compreso il \nCapoluogo: Val d'Arno Casentinese, Superficie territor. in quadr.: 23048,79, popolazione  della Comunità: 2807 \n- capoluogo di Cancelleria comunitat. con l'annessa \nComunità: 18. Capolona, Valle in cui è compreso il \nCapoluogo: Val d'Arno Aretino, Superficie territor. in \nquadr.: 13869,07, popolazione  della Comunità: \n(ERRATA: 1940) 1817 \n- Totale superficie territorio in quadr.: 1154887,18 \n- Totale della popolazione: N° 221929 \n \n\nSTRADE REGIE E PROVINCIALI CHE \nATTRAVERSANO IL COMPARTIMENTO DI AREZZO \n \nSTRADE REGIE \n \n1. Strada Regia postale Aretina  che viene da Firenze per il \nPontasieve nel Val di Arno superiore, parte in Arezzo, e \ndi là per Val di Chiana conduce a Perugia. \n \n2. Strada Regia dell’Adriatico, che dalla Porta \nFerdinanda parte da Arezzo, sale il poggio di S. Formena \ne di là lungo il Cerfone si inoltra sino alla Villa Guadagni, \ndove varca i colli e il fiume Singerna, tocca la dogana di \nS. Leo, passa il ponte del Tevere, e per Sansepolcro \ns’introduce nello Stato Pontific io. \n \n3. Strada Regia Traversa che si stacca dalla Regia Aretina \nal luogo detto Il Cerro, e termina al Ponte alla Nave in \nVal di Chiana. \n \n4. Strada Regia da Siena ad Arezzo  che per Monte S. \nSavino e Palazzuolo scende in Val d’Ombrone fra \nMonistero Berardenga e Torre a Castello, e di là si dirige \nal ponte di Taverne d’Arbia dove incontra la strada N.° 5. \n \n5. Strada Regia Lauretana. Viene da Siena, per il ponte di \nTaverne d’Arbia ad Asciano, dove sale il poggio di \nMontalceto e di là entra nel Compartimento di Arezzo, \nscende in Val di Chiana per Asinalunga le Murice e \nl’Abbadia sotto Montepulciano sino al ponte di Valiano. \n \n\nSTRADE PROVINCIALI SPETTANTI AL COMPARTIMENTO DI AREZZO \n\n \n1. Strada provinciale Casentinese. Dalla Consuma per \nBibbiena, Rassina e Subbiano conduce a Arezzo. \n \n2. Strada Urbinese de’7 Ponti e Riofi. Dal confine del \nCompartimento fiorentino presso la collina di Renaccio \nper Riofi, Poggitazzio, Loro e il Borro va a ricongiungersi \ncon la strada detta VecchiaAretina del N.°11, presso le \nCapannelle. \n \n3. Strada detta della Sugherella.Dal confine del \nCompartimento senese fra Cavriglia e S. Giovanni giunge \nalla Regia Aretina in vicinanza di S. Giovanni. \n \n4. Strada detta del Chianti. Dal confine del \nCompartimento di Siena giunge alla Strada Regia Aretina \nin vicinanza di Montevarchi. \n \n5. Strada di Pienza  e Montepulciano . Dal confine del \n\nCompartimento di Siena fra Pienza e Montepulciano \npassando per quest’ultima città và ad unirsi alla \nLongitudinale di Val di Chiana. \n \n6. Strada di S. Casciano de’Bagni. Dal confine del \nCompartimento di Siena fra S. Casciano e Cetona \nconduce a Sarteano. \n \n7.Strada di Sarteano. Dal confine del Compartimento di \nSiena, (Comunità di Radicofani) si dirige a Sarteano. \n \n8. Strada delle Vallesi. Dal confine del Compartimento di \nSiena dal luogo detto le Vallesi fra Rapolano e \nAsinalunga, giunge alla Foenna presso il bivio della via di \nLucignano in vicinanza del mulino di Palazzuolo, ove \nimbocca nella seguente provinciale. \n \n9. Strada Antica Lauretana delle Folci  che principia al \ndetto bivio con la via di Lucignano presso il mulino \nsuddetto, e passando in vicinanza di Asinalunga, \nattraversa la Regia Lauretana prima di giungere \nall’Amorosa, di dove si inoltra nel Compartimento di \nSiena fra le Comunità di Asinalunga e di Trequanda \npresso il podere di Sodo, nel qual punto imbocca nella \nProvinciale di N.° 12 detta Traversa dei Monti. \n \n10. Strada della Valle Tiberina. Dalla prov. Casentinese \npresso Bibbiena giunge al Borgo S. Sepolcro passando \nper l’Alvernia e Pieve S. Stefano. \n \n11. Strada Vecchia aretina. Da Arezzo conduce alla strada \nRegia aretina presso le due Vie, dopo aver traversato \nl’Arno sul ponte a Buriano e sul ponte a Romito ed essersi \navvicinata al paese di Laterina. \n \n12. Strada di Cortona per Montepulciano. Conduce alla \nRegia Lauretana per Valiano. \n \n13. Strada Longitudinale di Val di Chiana. Dalla strada \nRegia Traversa aretina al Bastardo, attraversando la \nRegia tra Arezzo e Siena presso la Pieve al Toppo, e \npassando per Fojano e Bettolle giunge al confine del \nCompartimento con lo Stato Pontificio, al di là di Chiusi, \ndopo aver percorso sopra un tratto di Strada Regia \nLauretana. \n \n14. Strada del Bucine. Dalla Strada Regia aretina sotto \nLevane, e di là passando per Bucine, Monte S. Savino e \nLucignano, termina a Fojano, dopo aver in quest’ultimo \ntronco percorso una porzione di Strada Regia fra Siena e \nArezzo. \n \n15. Strada di Fojano. Si dirama dalla Provinciale detta \nl’Antica Lauretana presso le fonti di Asinalunga, e va a \nsboccare nella longitudinale di Val di Chiana a Bettolle. \n \n16.Strada da Montepulciano  a Cetona. Dalla Provinciale \ndi Pienza presso il Campo Santo di Montepulciano per S. \nAlbino, Chianciano, Sarteano e Cetona sino al confine \ndello Stato Pontificio. \n \n17. Strada Traversa da Cortona a Fojano. Dalla Strada Regia Aretina presso la posta di Comuccia va ad unirsi in \nFojano alla Longitudinale di Val di Chiana, passando per \nManzano e i ponti di Cortona. \n \n19. Strada della Montagna, o di Val d’Orcia. Dal coinfine \ndel Compartimento con la Comunità di Pienza in quello di \nSiena va ad unirsi alla Provinciale di N.° 16 in vicinanza \ndi Montepulciano. ",
    "original_title": "AREZZO, ARRETIUM",
    "byte_offset": 530214
  },
  {
    "context": "suo Compartimento, poiché abbraccia una superficie di ",
    "title": "COMUNITA’DI AREZZO. – È la Comunità più vasta del",
    "body": "miglia quadre 140 e tre quarti, pari a 112750 quadrati, \n3322 dei quali occupati da strade e corsi di acqua. Essa \ncontiene attualmente una popolazione di 30029 abitanti, \ncorrispondenti a 212 teste per ogni miglio quadrato di \nsuolo imponibile. Confina con 10 Comunità; verso \nsettentrione con quella di Subbiano nel Casentino, a \npartire dalla sinistra ripa dell’Arno, dove sbocca il fosso \nVagliano per salire il poggio fra i casali di Marcena e \nMonte Giovi, poscia piegando da levante a scirocco verso \nla Chiassa incontra la Comunità di Anghiari, con la quale \ncosteggia lungo il torrente Chiassa che oltrepassa al \nCastelluccio: monta il poggio di S. Veriano, e percorre da \nmaestro a scirocco la Valle del Cerfone sulla cui destra \ntrova la Comunità di Monterchi che fiancheggia sino al \ntorrente Padonchia. Al di là della quale fiumana incontra \nil territorio comunitativo del Monte S. Maria  formando \nintorno a esso un semicerchio sotto il Monte Marzana, sul \ndi cui corno meridionale trova lo Stato Pontificio, che \nrasenta fino al fiume Nestore.Qua subentra la Comunità di \nCortona con la quale risale il Nestore per il corso di circa \ndue miglia; quindi ripiegando a ponente gira intorno alla \nbase settentrionale dell’Alta S. Egidio avendo a contatto \nla Comunità di Castiglion Fiorentino, che fronteggia sino \nal Canal maestro nella Val di Chiana. In questo punto \ntocca per brevissimo tratto la Comunità di Marciano, \nquindi per più lungo cammino quella di Monte S. Savino, \nche abbandona alla strada Regia di Siena, dove attesta con \nla Comunità di Civitella : e oltrepassando alla sinistra del \nCanal maestro, sale il colle delle Poggiola lungo la via \nMulinara e quella comunitativa delle Querci. Di là \npiegando da ostro a maestro per il Fosso della Marinella e \nper il Borro del Costone, scende dai poggi orientali di Val \nd’Ambra alla Pieve di Majano, dove taglia la strada Regia \nfiorentina, quindi cavalca il fiume Arno al Fosso del \nBeccafico, e percorrendo il confine australe della \nComunità di Laterino, va a trovare la strada provinciale \nde’Sette Ponti . Di là sale per Vialla al poggio di \nMeliciano; donde rivolge da settentrione a scirocco, \nrasentando la Comunità di Capolona lungo l’Arno, che \nripassa per montare contro la corrente sino dirimpetto al \nFosso Vagliano, dove ritrova la Comunità di Subbiano . \nUno de’monti più elevati della Comunità di Arezzo è \nquello di Lignano, sprone dell’Appennino che stendesi \ndalle sorgenti del Cerfone fra la Val di Chiana e il piano \ndi Arezzo. La sommità di medesimo trovasi a 1432 \nbraccia sopra il livello del mare. Però la parte più \neminente di tutta la Comunità è forse quella della chiesa \ndi Rassinata presso la cima meridionale del Monte \nMarzana alle sorgenti del torrente Ansena, da cui ha \norigine il Nestore; punto che può calcolarsi circa 300 \nbraccia più basso della sommità detta la Croce, cioè 1533 \nbraccia sopra il livello del Mediterraneo. – Vedere \nMONTE MARZANA. \nTutte le altre diramazione dei poggi che cuoprono intorno \na due terzi della superficie territoriale della Comunità di \nArezzo appartengono alle colline subappennine dello \nstesso Monte Marzana, dell’Alpe di Catenaja, di \nPratomagno, e dei poggi orientali di Va l d’Ambra. \nLa parte pianeggiante del territorio aretino, oltre quella \nche esiste intorno alla città in un raggio di due a cinque \nmiglia, è quella assai spaziosa che possiede dal lato \naustrale alla destra del Canal maestro della Chiana. La \nquale collegasi con il piano di Arezzo mediante un’ampia \nfoce fra Capo di Monte e la collina di Chiani, di dove la \nChiana del Granducato, con un cammino inverso dal \nprimitivo suo corso, attraversa da ostro a settentrione il \nbacino di Arezzo per tributare le sue acque, non più al \nfiume di Roma, ma a quello di Firenze, 4 miglia a maestro \ndi Arezzo, là dove, giunta a Monte sopra Rondine, perde \nil suo nome nell’Arno. A questa inversione di corso \nallude il bel basso rilievo allegorico nel piedistallo di \nmarmo che sostiene la statua colossale di Ferdinando III \nnella piazza maggiore di Arezzo. – Vedere CHIANA. \nIl fiume reale testè nominato, dopo essersi aperto la via \nper la profonda gola di Subbiano fra i contrafforti di \nCatenaja e di Pratomagno, giunto alla pianura aretina \ntorce il primitivo suo corso lasciando a sinistra la città e \nbagnando i limiti settentrionali della fertile sua campagna. \nFra l’Arno stesso e la Chiana, dalle diramazioni montuose \nche sono alle spalle di Arezzo scendono varii torrenti e \nminori rivi, i quali per solchi profondi e tortuosi vanno a \nscaricarsi entro i suddetti due fiumi. Tali sono, a ostro i \ndue Vingoni; a scirocco il fosso Lota; a settentrione e \ngrecale la Chiassa con i suoi influenti le Chiassacce e il \nGiglione di Pietramala, mentre a levante, parte dai \ndeliziosi colli del Pomajo e di S. Severo  il torrente Castro \nche bagna un lembo della città, accoglie quindi il \nMaspino, e si versa nella Chiana: Non dirò dei minori \nruscelli di Montione, delle Strosce, del Gavardello della \nSella ec. tributari pur essi della Chiana, ma tutti poveri di \nacque e quasi asciutti nella buona stagione. Non ostante \nciò il loro corso trovasi scavato nella pianura aretina ad \nuna profondità considerabile, che arriva talvolta sino a 50 \ne anche 60 piedi sotto all’orlo superiore. \nA spiegare questo fenomeno aprì la strada agli altri il \ngenio di un insigne scrittore di nostra età, il quale, \nappoggiato ai documenti storici, ai principii idraulici, e \nalle osservazioni locali, potè corredare della maggiore \nprobabilità la storia idrografica dell’inversione della \nChiana, e la causa del profondo incassamento dei rivi che \nin essa si vuotano davanti alla città degli Aretini. \nLa qual causa si può in gran parte ripetere dalla cateratta \nnaturale dell’Imbuto, che dopo avere per lunghi secoli \nfatto barriera fra il bacino aretino e quello del Val d’Arno \nsuperiore a Firenze, mentre spagliava le sue acque nelle \nvicine campagne, quel pietroso passaggio fu dall’azione \ndelle acque cadenti, e forse anche dall’umana industria \ncorroso e abbassato. In conseguenza di che, liberato una \nvolta il piano d’Arezzo dalle acque dell’Arno, e \napprofondato il suo alveo, trovaronsi costretti i \nsopraindicati influenti anch’essi a incassare \nmaggiormente la loro via, e a formare nella circostante \npianura altrettanti scavi naturali diretti in vari sensi, quanti sono i corsi d’acqua che vi influiscono. \nFu effetto grandioso d’una tale escavazione naturale \nquello di essere rimasti scalzati potenti banchi di terreno \nmobile depositato nella Valle Aretina dalle acque fluviali, \ne dalle antiche alluvioni. Quindi è che il suo bacino \nconsiste di ciottoli di ghiaje del superiore Appennino,di \navanzi di abbattute foreste incarboniti e solforosi, di \ncarcami di ossa fossili spettanti a grandi animali terrestri e \nmarini di specie perdute, delle quali già possiede buon \nnumero il museo di storia naturale di Arezzo; e se ne \narricchisce ogni giorno più. Questi fossili si nascondono \nordinariamente fra sabbie e argille ora cerulee ora \ngiallognole, dalle quali è ricoperto irregolarmente il fondo \ndella Valle, e che si adagiano sopra strati di marna fissile, \no di bisciajo, alternante con la pietra macigno, (grès \nantico) e col calcare appenninico. Delle quali ultime rocce \nè formata l’ossatura dei poggi adiacenti che si diramano \ndall’Alpe di Catenaja e da Pratomagno. \nSe non che gli altri strati di calcareo compatto (alberese e \ncolombino) si affacciano più spesso nei seni e negli angoli \nrientranti dei monti medesimi, sottostanti ordinariamente \nalla pietra arenaria.  \nSembra altresì non potersi revocare in dubbio che la terra, \ndi cui si formavano i celebri vasi Aretini, si estraesse dalli \nstrati di argilla cerulea che riposano sulle rocce compatte \ntestè accennate. I detti vasi, di belle ed eleganti forme, \nrossi senza aggiunta di altri colori o di vernice, con vaghi \nornati sempre a bassissimo rilievo, costituiscono, fra tutti \nquelli chiamati Etruschi, una scuola distinta che ha una \nfisionomia caratteristica e alle officine di Arezzo \nparticolare. Ultimamente sono stati scoperti dentro la \nstessa città moltissimi di tali frammenti, alcuni dei quali \nportano impresso il nome di A. TITI FIGUL. ARRET. \nIl territorio comunitativo di Arezzo manca di miniere e \ncave, meno quelle spettanti alla pietra serena, e \nall’alberese da calcina. Vi s’incontrano bensì varie polle \ndi acque minerali: fra le quali sono di un’utilità da lunga \nesperienza confermate quelle acidule di Montione, \ndescritte la prima volta dal Cesalpino, e recentemente \nanalizzate dal dottore Antonio Fabbroni, suo degno \nconcittadino. – Vedere MONTIONE DEL PIANO DI AREZZO \nLe produzioni agrarie che sopra le altre abbondano nella \npianura della Comunità di cui si tratta, consistono in \nfrumenti, legumi, gran turco (mais) e vino. Tutte queste \nforniscono altrettanti articoli di commercio attivo alle \npopolazioni del piano di Arezzo e della valle contigua, \nmentre nei poggi predominano, nei punti più alpestri, il \ncastagno e la foresta; nelle diramazioni inferiori la vite, \nl’ulivo e gli altri alberi da frutto. Fra questi ultimi il gelso \noccupa un posto importante nell’industria agraria, essendo \nche le sue foglie alimentano nella Comunità Aretina tanti \nfilugelli, quanti, al dire dell’autore della statistica di Val \ndi Chiana, possono allevarsi cento libbre di ovaje!– Fra le \npiante di alto fusto primeggiano per ricchezza e copia \nl’ulivo, la vite, il castagno e il pioppo. Vi sono le querci, \natte anche per la marina; né vi manca l’abete. \nQuest’ultima pianta alpina che vedesi a Gragnano prova \nche potrebbe con facilità allevarsi in molti altri punti della \nmedesima Comunità. – L’A. poco sopra nominato calcola \na circa 11 miglia quadre la criniera dei monti e dei poggi \ndi questo distretto svestiti di piante fruttifere, senza recare \naltro profitto, oltre quello di uno sterile pascolo. \nLe piante dei boschi cedui, degli scopeti e delle selve di \nalto fusto occupano circa una quarta parte della superficie \ndella stessa Comunità. – I pascoli naturali sono estesi al \npari dei bosci che li accompagnano; quelli però naturali \nche servono all’avvicendamento dei campi, bastano per \nsupplire all’alimento dei bestiami sparsi nei poderi e \ntenute, siano essi animali da lavoro, siano da frutto, del \ngenere vaccino o pecorino. \nGli animali di razza bovina e gli agnelli sono due risorse \ndi commercio attivo, non tanto per la carne, quanto per la \nlana e le loro pelli. Gli animali neri, i pollami e i tacchini \nche si allevano a branchi, formano due altri articoli di \ncommercio non indifferente per questa contrada, e per \ntutto il Compartimento d’Arezzo. \nFra le manifatture, dopo quella della trattura della seta, fra \ncui primeggia per economia e grandiosità la macchina a \nvapore della Regia fattoria di Frassineto in Val di Chiana, \ncontasi il gran Lanificio di panni dentro la città di Arezzo, \nincoraggito dal privilegio delle forniture militari. Dentro \nla stessa città sono in grande attività 4 conce di pelli, varie \ntintorìe e gualchiere, molte fabbriche di cappelli, una \nstamperia, officine di arnesi di ferro, e una di chiodami \noltre alcune fornaci di terraglie dentro e fuori di Arezzo, \nnella di cui campagna si attivano attualmente cinque o sei \npolveriere. Evvi pure una fabbrica di pettini da donne, che \nfornisce non solo capitale e le città dello Stato, ma \nspedisce anche all’estero i suoi lavori.La favorevole \nsituazione di essa città, posta nell’asse di tre fertilissime \nvalli, là dove si trova il più facile e il più breve tragitto \nper innoltrarsi dal territorio Granducale nella Valle \nTiberina, ha reso questa fra le più commercianti città \nmediterranee dello Stato. Al che accrescono maggior \nmovimento e attività per la circolazione trasporto le \nnumerose strade comunitative rotabili che attraversano in \nvaria direzione il suo distretto, oltre quelle regie e \nprovinciali sopra designate. \nInfatti animatissimi sono i suoi due mercati settimanali, \nsegnatamente per le contrattazioni di granaglie e \nbestiame, uno dei quali, il maggiore, cade nel giorno di \nsabato, mentre il mercato minore ha luogo nel martedì. \nVi si praticano 4 fiere in varie stagioni dell’anno; una di \nmaggio nel secondo lunedì, l’altra dopo la festa di S. \nDonato sino al dieci di agosto, la terza dopo il dì 8 \nsettembre, e l’ultima, che è la più ricca di tutte, nei giorni \n28, 29 e 30 di Ottobre. \nSegue il Quadro della popolazione della Comunità di \nArezzo distribuita per Popoli con ordine alfabetico, \naggiuntovi l’Epilogo delle popolazioni ivi esistenti negli \nanni 1551 e 1745. \n \nPOPOLAZIONE della Comunità d'AREZZO dell'anno \n \n- Cattedrale S. Pietro (Città di Arezzo): abitanti n. 488 \n- S. Maria della Pieve (Città di Arezzo): abitanti  n. 1501 \n- S. Agnese (Città di Arezzo): abitanti n. 410 \n- S. Agostino (Città di Arezzo): abitanti n. 686 \n- SS. Annunziata (Città di Arezzo): abitanti n. 921 \n- S. Domenico (Città di Arezzo): abitanti n. 718 \n- SS. Flora e Lucilla (Città di Arezzo): abitanti n. 549 \n- S. Gemignano (Città di Arezzo): abitanti  n. 517 - S. Jacopo (Città di Arezzo): abitanti n. 458 \n- S. Maria in Gradi (Città di Arezzo): abitanti  n. 899 \n- SS. Michele e Adriano (Città di Arezzo): abitanti n. \n- S. Niccolò (Città di Arezzo): abitanti  n. 239 \n- S. Pier Piccolo (Città di Arezzo): abitanti n. 524 \n- Sped. di S. M. sopra i Ponti (Città di Arezzo): abitanti  n. \n- S. Croce al Subborgo (Città di Arezzo): abitanti n. 1039 \n- Agazzi, S. Cristofano: abitanti n. 399 \n- Albiano, S. Apollinare: abitanti n. 217 \n- Antria, S. Michele: abitanti n. 162 \n- Bagnoro, S. Eugenia. P.: abitanti n. 375 \n- Battifolle, SS. Quirico e Giuditta: abitanti n. 383 \n- Bivignano, S. Maria: abitanti n. 350 \n- Bossi, S. Tommaso: abitanti n. 116 \n- Balbi e Quole, S. Pietro: abitanti n. 136 \n- Camperie, S. Fabiano: abitanti n. 204 \n- Campo Lucci, SS. Pietro e Paolo: abitanti n. 182 \n- Campriano, S. Egidio: abitanti n. 208 \n- S. Casciano, S. Ippolito a. P.: abitanti n. 375 \n- Castellonchio, S. Andrea: abitanti n. 88 \n- Chiani, S. Cristina: abitanti n. 359 \n- Chiassa, S. Maria Assunta. P.: abitanti n. 310 \n- Cicigliano, S. Romano: abitanti n. 261 \n- Cincelli, S. Maria: abitanti n. 222 \n- S. Donnino presso Rondine: abitanti n. 114 \n- S. Fiorenzo, S. Giovanni Battista a: abitanti n. 299 \n- S. Formena, S. Firmina a: abitanti n. 483 \n- Frassineto, S. Biagio: abitanti n. 685 \n- Gello, S. Bartolommeo: abitanti n. 84 \n- Giovi, S. Maria Assunta: abitanti n. 379 \n- Majano, S. Donnino. P.: abitanti n. 497 \n- * Marcena, SS. Quirico e Giuditta: abitanti  n. 220 \n- Milisciano, S. Michele: abitanti n. 127 \n- Misciano, S. Maria Assunta: abitanti n. 194 \n- Monistero, S. Biagio al: abitanti  n. 128 \n- Monte sopra Rondine, S. Fabiano: abitanti n. 259 \n- Montione, S. Leo: abitanti n. 390 \n- Ottavo, S. Maria: abitanti  n.171 \n- Patrignone, S. Michele: abitanti n. 246 \n- Peneto, S. Maria: abitanti  n. 246 \n- Petrognano, S. Felicita: abitanti n. 262 \n- Pigli, S. Maria: abitanti n. 75 \n- Pigli e Fontiano, S. Andrea: abitanti n. 588 \n- Poggiola, S. Maria: abitanti  n. 467 \n- S. Polo, S. Paolo. P.: abitanti  n. 491 \n- Pomajo, S. Lorenzo: abitanti  n. 344 \n- Prato Antico, S. Giovanni Evangelista: abitanti n. 462 \n- Puglia, S. Maria: abitanti n. 237 \n- Pulicciano, SS. Lor. e Martino: abitanti n. 809 \n- Quarata, S. Andrea. P.: abitanti n. 718 \n- Quarto, S. Mustiola. P.: abitanti n. 371 \n- Quarto, S. Anastasio: abitanti n. 535 \n- Querceto, S. Bartolommeo: abitanti  n. 55 \n- * Ranco, SS. Lorent. e Pergent. P.: abitanti  n. 122 \n- Rassinata, S. Biagio: abitanti n. 488 \n- Rigutino, S. Quirico. P.: abitanti n. 618 \n- Rondine, S. Pietro: abitanti n. 156 \n- Ruscello, S. Michele : abitanti  n. 431 \n- Saccione, S. Agata: abitanti n. 89 \n- Staggiano, SS. Flora e Lucilla: abitanti  n. 349 \n- Terine, S. Agata: abitanti n. 227 \n- Torrita, SS. Flora e Lucilla: abitanti n. 286 \n- Tregozzano, S. Michele: abitanti n. 356 \n- Usciano, S. Egidio: abitanti  n. 251 \n- Venere, S. Giusto: abitanti n. 147 \n- * S. Veriano, già Badia: abitanti n. 175 \n- Villalba, S. Maria: abitanti n. 150 \n- Vitiano, S. Martino: abitanti n. 1042 \n- S. Zeno, (S. Leonardo a): abitanti n. 457 \n- Totale N° 30029 \n \nEPILOGO della Popolazione del 1551 \n-Città di Arezzo: abitanti n. 7750 \n- Contado: abitanti n. 14948 \n- Totale n. 22698 \n \nEPILOGO della Popolazione del 1745 \n-Città di Arezzo: abitanti n. 6719 \n- Contado: abitanti n. 10891 \n- Totale n. 17610 \n \nN. B. Nella suddetta somma di 30029 abitanti non sono \ncomprese le frazioni di popolazione delle 4 parrocchie \ncontrassegnate con l'asterisco *, perchè sortono fuori del \nterritorio della Comunità di Arezzo.",
    "original_title": "COMUNITA’DI AREZZO. – È la Comunità più vasta del",
    "byte_offset": 586872
  },
  {
    "context": "",
    "title": "ARFOLI (S. AGATA A)",
    "body": "Villaggio già Castello del Val \nd’Arno superiore nella Comunità Giurisdizione e 2 miglia \ntoscane a maestro di Reggello, Diocesi di Fiesole, \nCompartimento di Firenze. – Vedere AGATA (S.) A \nARFOLI.",
    "original_title": "ARFOLI (S. AGATA A)",
    "byte_offset": 603948
  },
  {
    "context": "",
    "title": "ARGENA (S. PIETRO D’)",
    "body": "Casale fra i poggi che fanno \nargine al valloncello del torrente Foenna tributario della \nChiana presso alle sue sorgenti, nel popolo di S. Pietro a \nCalcione, Comunità Giurisdizione e 3 miglia toscane a \nmaestro di Lucignano, Diocesi e Compartimento di \nArezzo. \nSembra riferire a questa località di Argena al Calcione, e \nall’antica sua chiesa parrocchiale di S. Pietro, un \nprivilegio del giugno 1081 concesso dall’imperatore \nArrigo IV e confermato nel 1085 da Federico I all’abazia \ndi S. Eugenio presso Siena, cui furono confermati fra le \naltre giurisdizioni e possessi la chiesa di S. Pietro  in \nArgenello, la corte in Calcino, S. Cecilia a Medine ec. Vi \ndominarono in seguito i Tolomei di Siena e i marchesi \nStufa di Firenze. – Vedere CALCIONE.",
    "original_title": "ARGENA (S. PIETRO D’)",
    "byte_offset": 604179
  },
  {
    "context": "",
    "title": "ARGENA, ARGENNINA e ARGENO",
    "body": "Nome rimasto a \nuno de’poggi che sono quasi di argine fra il Chianti e il \ndistretto della Berardenga, fra il fiorentino, il senese, e \nl’aretino contado. \nL’Argennina di Gajole, altrimenti detta Larginnina o \nLarginino di Lucignano è un poggio nella Comunità e 6 \nmiglia toscane a ostro di Gajole, piviere di S. Marcellino, \nGiurisdizione di Radda, Diocesi di Arezzo, \nCompartimento di Siena. \nFu signoria dei nobili Firidolfi da Ricasoli, i quali \ndonarono sino dal secolo XII alcuni poderi posti nel poggio di Argennina alla loro badia di Coltibuono, la \nquale continuò a possedere li stessi beni di suolo sino alla \nsua soppressione (1809). È segnalato questo punto \ngeografico nella storia civile e politica del medio evo, in \nquanto che il poggio di Argennina o Argena trovasi \ndesignato qual termine naturale nella linea di \ndemarcazione di confini stabilita nell’anno 1204 dagli \narbitri fra il territorio fiorntino e quello senese. \nLa più antica menzione che io conosca fatta di questa \nlocalità è la vistosa dotazione della badia di \nPoggiomarturi (Poggibonsi) nell’anno 998, quando fra i \n210 poderi, che le assegnò il G. conte Ugo marchese di \nToscana, ve n’era compreso uno in Argennina del Chianti. \n(LAMI, Mon. Eccl. Flor. – Vedere LARGININO.",
    "original_title": "ARGENA, ARGENNINA e ARGENO",
    "byte_offset": 604976
  },
  {
    "context": "Promontorium Cosae. Promontorium Telamonium. Mons Argentarus.",
    "title": "ARGENTARO (MONTE e PROMONTORIO)",
    "body": "– Monte colossale discosceso che scende in \nmare fra il lago e il litorale di Orbetello, a cui si \ncongiunge per due istmi lunghi e angustissimi, il Tombolo \ne la Feniglia, nell’antica Diocesi di Sovana, dalla cui città \nè 30 miglia toscane a libeccio; nel Compartimento e 24 \nmiglia toscane a ostro di Grosseto. \nTrovasi fra il grado 42° 22’e 42° 27’5” di latitudine e il \ngrado 28° 42’ sino al 28° 45’di longitudine. – Le sue \nradici isolate da ogni visibile montuosità girano un \nperimetro di circa 22 miglia, non comprese le due lingue \ndi terra, ciascuna delle quali percorre dal Promontorio al \nlido un cammino di 4 in 5 miglia. \nL’Argentaro è occupato da un solo monte che ha due \nprominenze, la maggiore delle quali, la Cima delle tre \nCroci, si alza circa 900 braccia sopra il livello del mare, la \npiù umile non oltrepassa le 500. Le diramazioni che \nscendono sino alla spiaggia sono altrettanti piccoli \ncontrafforti che fanno corona al Promontorio, per cui esso \noffre da tutti i lati profondi vallette, seni e anse ingombre \nda scogliere isolate in mezzo al mare. I punti più \nfrequentati e più sicuri sono quelli di Porto S. Stefano a \nsettentrione e di Port’Ercole a levante. Forniscono pure \nopportuno riparo alle traversie di mare la Cala grande e la \nCala maresca a occidente; Cala piatti e la Cala della \nMaddalena, a libeccio; le Cale d’Isola rossa  e del Capo \ndella Piana a ostro, e il Capo dell’Avvoltore a scirocco. \nNon vi è lido intorno al Promontorio che abbia minor \nfondo di 20 braccia, mentre alcuni seni, per esempio \nquello di Calamaresca, pescano sino a cento braccia di \nfondo. \nLe torri della Maddalena , de’Cannelli I, della Ciana e \ndell’Avvoltore servono di difesa e di segnale ai presidii di \nPort’Ercole e di Porto S. Stefano. \nIntorno la costa s’incontrano alcuni scogli staccati dalle \nrupi del Promontorio, di cui facevano parte, e caduti di là \nnel mare. I più considerabili sono l’isolotto presso \nPort’Ercole, quelli dell’Argentarola, dell’isole Argentina \ne Rossa  dal lato d’ostro e libeccio. \nSiffatte scogliere, parte delle quali sono a fior d’acqua, \nrendono pericoloso l’abbordaggio del Monte Argentaro e \nl’ingresso nelle sue cale. Rutilio Numaziano, nel \ncosteggiare intorno allo stesso Promontorio, si avvide di \ntale imbarazzo ivi esistente sino dall’anno 420 dell’Era \nvolgare. Egli ne lasciò un’elegante descrizione nel \nseguente distico. \n \nVix circumvehimur sparsae dispendia rupis \n   Nec sinuosa gravi cura labore caret. \n\n(RUTIL. Itiner. Lib. 1) \n \nLa fisica costituzione dell’Argentaro consiste \nspecialmente in calcareo granoso e cavernoso, disposto in \nmasse anzi che a strati, di tinta ora perlata, ora grigio-\nnerastra con screpolature e vene intarsiate di calcareo \nspatico e di solfuri metallici che lo attraversano in minute \ne irregolari ramificazioni. – Dall’ossidazione dei quali \nsolfuri derivò probabilmente la formazione del gesso \n(solfato di calce) che costà si cava in alcuni seni della \nmontagna. \nIncumbente alle summentovate rocce trovasi, nelle falde e \nsulle più alte pendici del Promontorio, una breccia \ncalcareo-silicea, consimile al Verrucano del Monte \nPisano; alla quale serve di cemento una soluzione \nquarzosa. \nSembra servire di base al calcareo granoso, e a quello \nbolloso lo schisto talcoso setaceo di grana finissima e di \nun luccicore argentino. Questa roccia che abbonda in \nmoltissimi luoghi del MonteArgentaro potè \nprobabilmente con la sua apparenza illusoria indurre il \nvolgo a dare il nome d’Argentaro  al Promontorio di \nTelamone. \nLa serpentina, il gabbro e altre rocce magnesiache sono \niniettate, quai potenti filoni, fra le suddette pietre nella \ncosta occidentale ed anche nella parte superiore della \nmontagna. Esse si palesano assai visibilmente più che \naltrove accompagnate dal Diaspro  e dal Verrucano sulla \nriva del mare, dalla parte di Cala grande, nella piaggia del \nPispino e alla salita della Carpina , dove il Brocchi \nsegnalò la serpentina a contatto dello schisto talcoso \nsottostante al calcareo sublamellare, costituente la \nsommità del Promontorio (BIBLIOT. ITAL. Vol. IX). \nFra i naturalisti più celebri che illustrarono il Monte \nArgentaro si contano, nel secolo decorso lo Spallanzani e \nil Santi, e nell’attuale il famoso Brocchi, cui succederono \naltri benemeriti geologi della nostra età, fra i quali \nmeritano un posto distinto i Professori Nesti e Savi. \nL’aria di tutto il Promontorio, dal vertice sino alla base è \nelastica, asciutta e sanissima in tutti i lati. I suoi fianchi \nabbondano di sorgenti freschissime e ottime, di pascoli \nsquisiti e aromatizzati da rare olezzanti piante, molte delle \nquali di un uso officinale e originarie di climi australi. Fra \ngli alberi di alto fusto si contano la palma minore, il \ncarubbio, la sabina, il castagno, il frassino, la querce, il \ncerro, il leccio, l’olmo ec.; fra gl’arbusti, il lazzarolo, il \nlentisco, l’albatro, il mirto, il rosmarino, il nerio oleandro, \nle filarie, il caprifoglio, i citisi ec.; e intorno alle scogliere \nle agave americane, oltre una copiosa serie di piante \nannue medicinali.  \nLe sue selve sono frequentate per la caccia dei lepri, degli \nistrici, de’caprioli e cignali, penetrati costà per la via \ndegl’istmi; mentre il seno di mare rinchiuso fra la \nFeniglia  e il Tombolo costituisce il pescosissimo lago di \nOrbetello. – Vedere ORBETELLO. \nNella parte occidentale del Promontorio sono celebri nella \nstoria le Cetarie dei Domizi Enobarbi, ripristinate nei \nsecoli moderni con la Tonnara presso il Porto S. Stefano. In una parola la natura ha qui formato tuttociò che \ndesiderare si potrebbe per convertire in un emporio vasto \ne difeso da una vera Gibilterra toscana il seno interno ed \nesterno del monte Argentaro. Qua è fama che \napprodassero i primi Lidi, e qua posteriormente \nsignoreggiò la potente famiglia Domiziana di Roma, \nquindi i Longobardi, cui subentrarono i monaci delle Tre \nFontane e i Conti di Soana loro feudatari innanzi che vi \nmettesse piede la Repubblica senese, e dopo di lei i re di \nSpagna e di Napoli, dai quali finalmente il Monte \nArgentaro con i suoi Presidii tornò sotto il regime del suo \nnaturale sovrano per Trattato di Firenze del 28 marzo \n1801, confermato da quello generale di Vienna nel 1814. \nFra li stabilimenti di pietà è divenuta celebre la casa di \nRitiro dei Missionari Passionisti esistente sopra la più \numile prominenza del Promontorio in luogo deserto e \nscosceso. (ERRATA: S. Vincenzio de Paolis) P. Paolo \ndella SS. Croce fu l’autore di quel religioso Istituto, asilo \ndi penitenza e di cortese ospitalità. – Vedere  \nORBETELLO e PORTO S. STEFANO.",
    "original_title": "ARGENTARO (MONTE e PROMONTORIO)",
    "byte_offset": 606300
  },
  {
    "context": "",
    "title": "ARGENTAROLA (ISOLA DELL’) o dell’ARGENTINA",
    "body": "Isolotto presso la costa occidentale \ndel Promontorio Argentario poco lungi della Cala \nGrande. Consiste in una aspra scogliera calcarea di \nangusta periferia.",
    "original_title": "ARGENTAROLA (ISOLA DELL’) o",
    "byte_offset": 613149
  },
  {
    "context": "Argenteria.",
    "title": "ARGENTIERA",
    "body": "– Tre località montuose e \nmetallifere della Toscana con questo nome vennero \ndistinte nel medio evo; una nel territorio di Batignano \nsopra l’etrusca città di Roselle, l’altra nel poggio di \nMontieri alle spalle di Massa marittima; la terza nell’Alpe \nApuana del Pietrasantino fra la vallecola della Versilia \n(canale di Rosina) e Val di Castello; Argentiere tutte \nsituate in mezzo ai terreni cristallini, o in massa, spettanti \nai gruppi montuosi che s’innalzano presso al litorale. –  \nVedere APPENNINO TOSCANO. \nDerivano la loro etimologia dalle cave di argento \n(Argenteriae) state aperte nei suddetti luoghi in tempi \nassai remoti. \nParlano dell’Argentiera di Batignano e di Montorsajo \npochi istrumenti del secolo XII. Uno di questi pubblicato \ndal Muratori (Ant. M. Aevi) riferisce a un conte \nIldebrando degli Aldobrandeschi di Sovana e Grosseto, il \nquale rilasciò con titolo di enfiteusi ai Visconti di \nBatignano questo paese con le sue appendici e \npossessioni, fra le quali le miniere di argento e di piombo; \nminiere di cui godeva porzione il Visconte Ugolino di \nScolaro, allorchè nel 1147 dandosi in accomandigia le \nrinunziò alla Repubblica senese. \nVi sono memorie dell’Argentiera  di Montieri sino dal \nsecolo IX, quando spettavano al patrimonio Regio, \namministrato, goduto e bene spesso alienato dai marchesi \ndi Toscana. In fatti uno di essi (Adalberto il Ricco) le \ndonò ad Alboino vescovo di Volterra, e ai suoi successori, \ni quali ne fecero parte in seguito ai parenti loro \nde’Pannocchieschi, de’Belforti ec. o ai protetti (e fra \nquesti i monaci di S. Galgano), e talvolta i vescovi \nmedesimi tali cave in altri effetti permutarono e per debiti \no per debolezza di mezzi oppignorarono e infine \nperderono. – Trovasi una qualche conferma di ciò in un \nistrumento del novembre 1137, esistente nell’Archivio \ndello spedale della Scala di Siena, in forza del quale \nAdimaro vescovo di Volterra permutò con Ranieri \nvescovo senese la metà dell’Argentiera , del castello e \nborgo di Montieri; essendo che tali proprietà e diritti \nerano stati dal suo predecessore Crescenzio ricomprati \ndalle mani del conte Ranuccino Pannocchia. In compenso \ndella quale permuta la chiesa senese rilasciò tutto quanto \nessa possedeva nel territorio di Scorgiano sulla \nMontagnola (ANNAL. CAMALD.). \nDopo la metà del secolo XIII Ranie ri vescovo eletto di \nVolterra creò un debito di 6600 lire con la famosa banca \nsenese de’Buonsignori e C.C. per l’oggetto di portarsi a \nRoma, oppignorando (15 Marzo 1252) le miniere e vene \ndi argento insieme col borgo e castello di Montieri. \n(ARCH. DIPL. FIOR. Convento di S. Francesco  di \nSIENA) \nAssai più famigerato e dovizioso in metalli è l’altro monte \ndell’Argentiera sopra Pietrasanta. Questo fa parte di un \ncontrafforte occidentale dell’Alpe di Farnocchia, \npropaggine dell’Alpe Apuana che scende fra i valloncelli \ndi Rosina e di Val di Castello, anticamente di Val bona. \nL’ossatura visibile di esso monte consiste in un calcareo \ncristallino e sublamellare che termina nei sui fianchi in \ncalcareo cavernoso e ruvido, in cui trovansi penetrate \nmasse di steaschisto argentino e lucente a grana minuta, \nche prende bene spesso la fisionomia del gnéis. È questi \nfiloni che corrono generalmente nella direzione del \ngruppo di quest’Alpe, cioè, da maestro-ponente a \nscirocco-levante; è là dove furono aperte e dove si vanno \noggi giorno con impegno a riattivare da due Società \nMontanistiche le miniere di piombo argentifero del \nPietrasantino. Quelle che guardano la faccia meridionale \nsi appellano dell’Argentiera, l’altre al settentrione del \nmonte medesimo portano il nome di Gallena e del \nBottino. Alcuni di essi filoni continuano dalla parte di Val \ndi Castello anche nel Monte S. Anna e in altri contrafforti \ninferiori all’Argentiera, penetrati attraverso il calcareo \ngranoso e bolloso. Vero è che qua più che altrove \npredominano i filoni di ferro in stato di solfuro, di ferro \noligisto e ossidato, mentre nei filoni schistosi \ndell’Argentiera, tanto nell’uno che nell’altro fianco, \nabbonda il solfuro di piombo argentifero accompagnato \nda zinco, da antimonio, e qualche rara volta da altri \nmetalli, non che dalla barite solfata. \nLe dispendiose e profonde gallerie, o cunicoli scavati nei \ntempi trascorsi senza i sussidii che fornì poscia all’arte dei \nminatori la scoperta della polvere da cannone, mostrano la \npotenza di chi le une e gli altri ordinò. Con tutto ciò \nmancano dati da assicurare se tali antiche escavazioni \nripetere si debbano dai re Longobardi o dai governi che \nprima di essi dominarono nel paese in questione. \nComunque vadano le bisogna, l’epoca meno dubbia, \nrapporto all’attività in cui furono le miniere argentifere \ndel Pietrasantino, è quella dei primi secoli dopo il mille, \nmentre una consorteria di nobili Longobardi \nsignoreggiavano nella contrada sino da quel tempo \ndenominata Versilia, dal fiume che si disse più tardi di \nSerravezza. Erano i più potenti fra questi Valvassori \ncoloro che tennero sede nelle distrutte rocche di Corvaja  e \ndi Vallecchia. Il documento più vetusto su tal rapporto, pervenuto sino \nalla nostra età, è un Lodo pronunziato a Terra Rossa nel \n13 maggio 1203 sopra alcune liti vertenti tra il vescovo di \nLuni e i marchesi Malaspina contro i signori di Vezzano, \nquelli di Versilia e i loro consorti, col quale Lodo al \nvescovo e ai marchesi fu riservata la terza parte del \nprodotto dell’Argentiera. (MURAT. Ant. Estens.) \nL’altro documento è un contratto di concordia del dì 9 \nottobre 1219 sulla demarcazione dei confini e respettivi \ndiritti baronali fra i nobili di Vallecchia e quelli di \nCorvaja. Ivi si dichiara, che le miniere dell’Argentiera di \nValle bona  e di Galleno, tanto quelle in attività, quanto \naltre che ivi apparivano, dovessero appartenere ai signori \ndi Vallecchia; o che le altre situate nel lato opposto del \nmonte verso Stazzema fossero di libera proprietà dei \nnobili di Corvaja: “Argentariae vero de Vallebona, et de \ngalleno, quae nunc sunt, et nunc ibi apparent sint \nDominorum de Vallecchia. Argentariae de Stazzema, \nquae nunc sunt, et nune ibi apparent sint Dominorum de \nCorvaria et ad eos pertineant, ec. (MEMOR. LUCCH. T. \nIII) Nello stesso documento si fa menzione della Villa di \nGalleno e del Castello di Argentiera , da lunga pezza \nannichilato sul poggio che porta il nome di S. Anna. – Nel \n1348 la Repubblica pisana avendo esteso il suo dominio \nnella Versilia, mentre rilasciava alcuni diritti baronali ai \nnobili di quella valle, erogava a favore dello Stato la \nRegalia delle miniere del Pietrasantino (DAL BORGO, \nDocum. Pis .) Erano le miniere dell’Argentiera, già \nabbandonate quando il paese passò sotto la giurisdizione \ndella Repubblica di Firenze (ann. 1515), e finalmente \nsotto i Granduchi di Toscana. \nDevesi al genio intrapendente di Cosimo I che ambiva, \ndove un qualche plausibile indizio si presentava, di fare \nrintracciare le ricchezze minerali nascoste nelle viscere \ndei monti toscani, devesi, diceva, al Gran Duca la \nriattivazione di tali opere, le quali furono argomento di \nlode non solo ai cortigiani di Cosimo (Serguidi, Angelo \nda Barga e Sanleonino); ma ancora due distinti naturalisti \n(Aldovrando e Andrea Bacci) segnalarono l’Argentiera \nPietrasantina fra le miniere più singolari della Toscana. \nEscavazioni siffatte furono continuate anche sotto il regno \ndei due Granduchi suoi figli, Francesco I e Ferdinando I, \nsino al 18 settembre 1592. \nLe più rinomate e copiose vene di piombo argentifero \nestraevansi dalle cave del Bottino e da quelle \ndell’Argentiera. – Sotto Cosimo I non si lavorò che alle \nvene di solfuro di piombo argentifero, eccettuata una di \narsenico argentale, nella quale per qualche anno \nscavarono esclusivamente due Canopi tedeschi a lire sei \nper ciascuno la settimana. Oltre le gallerie dell’Argentiera  \ne del Bottino, sotto il primo Gran Duca si aprirono nel \nmonte medesimo quelle denominate del Boddajo e di S. \nCristofano. Sotto Franceso I furono ricercati i filoni \nmetalliferi del Zolfello,della Castagnola, e di Canal bujo; \nmentre ai tempi di Ferdinando I si aprirono altri cunicoli \nnei luoghi di Rovinucchia, della Compagnia, e del \nPestone; ma tutti questi scavi appena fornivano in una \nsettimana altrettanto minerale, quanto quello che traevasi \nin un giorno dalle miniere del Bottino e dell’Argentiera. \nIn quest’ultima vi lavoravano quasi costantemente 12 \nminatori; in quella del Bottino il numero dei lavoranti non \nfu mai minore di 22 sino a 35 fra tedeschi e italiani, \nassistiti e diretti da uno o due soprintendenti alemanni. Il \nnumero totale dei minatori sotto il governo Mediceo \nimpiegati alle miniere sopraindicate, era di circa 70: tra i \nquali due fonditori e un partitore, dipendenti da un \nmaestro generale Giovanni Giegglez. L’amministrazione \neconomica era affidata a un provveditore e a un \ncamarlingo residenti a Pietrasanta. \nIl combustibile traevasi in gran parte dalle selve del \nPietrsantino e dei monti o luoghi contermini. In Rosina \npresso il canale dello stesso nome (l’antica Versilia) \nesistevano due forni destinati alla fusione del minerale e \nalla raffinazione dell’opera , ossia del piombo ricco; il \nquale ultimo soleva rendere all’Amministrazione mezza \nlibbra di argento per ogni quintale. \nIl prospetto qui annesso dell’Entrata e dell’Uscita di \nqueste miniere, preso negli anni della loro più prosperosa \nlavorazione, giova a confermare quanto fossero veritieri il \nSegni e il Tebalducci, sul rapporto alle spese fatte dai due \nprimi Gran Duchi per le miniere in questione, benchè, o \nsia per malizia, o sia per l’ignoranza dei Montanisti che vi \npresedettero, il frutto non compensava mai la spesa. \nPer la qual cosa Ferdinando I, avendo dubitato che il \nminor prodotto derivasse per difetto di metodo o per \nnegligenza dei fonditori e raffinatori, con Rescritto del 26 \nsettembre 1588 comandò al camarlingo di Pietrasanta, \nMarcello Strozzi, che si dismettesse di fondere sino a che \nnon fosse arrivato di Lamagna un sommo perito dell’arte. \nIl qual sommo maestro Carlo Todesco, giunse poco \nappresso alle Argentiere Pietrasantine, nel dì 28 gennajo \n1589, con ordine di Sua Altezza Serenissima ch’egli \nvegga tutte le miniere, e si fonda e faccia quanto \ncommette. – In fatti trovasi nei libri di tale \nAmministrazione, che fu ripreso il lavoro della fusione e \nraffinazione sotto il dì 10 febbrajo di detto anno 1589 stile \nfiorentino equivalente al febbr. 1590. Ma non vedendo \nquel Regnante gran fatto migliorate le bisogna; o che si \nvolesse addebitare ciò all’impoverimento della miniera, o \nche egli restasse convinto, siccome sembra più plausibile, \ndell’infedeltà o ignoranza dei lavoranti, fatto stà, che un \nbel giorno (18 settembre 1592) fu fatto smettere e \nabbandonare in tronco ogni miniera del Pietrasantino. \nGli arnesi ritrovati nelle galleria dell’ARGENTIERA dai \nnuovi impresari di questa abbandonata risorsa \nmineralogica, e l’ubertoso prodotto dei filoni metallici ivi \nrecentemente riscontrati, giustificano a sufficienza il \nsospetto, che il decreto del settembre 1592 venisse \nfulminato piuttosto contro l’avidità degli uomini, che \ncontro la sterilità della natura. – Vedere MINIERE \nDELLA TOSCANA, PIETRASANTA, e SERAVEZZA. \n \nPROSPETTO del prodotto delle Miniere del MONTE \ndell'ARGENTIERA, e suoi vicini, negli anni di maggior \nescavazione sotto i tre primi Granduchi della Toscana \n \n- Anno a stile fiorentino: 1565, miniera fusa: libb. 85500, \nPiombo ricco o Opera: libb. 41582, Argento ritratto \ndall'Opera: libb. 183. –, Piombo ritratto dall'Opera: libb. \n16381, Spesa annua in Lire Toscane: 27975.13. – \n- Anno a stile fior.o: 1568, miniera fusa: libb. 78000, \nPiombo ricco o Opera: libb. 47102, Argento ritratto \ndall'Opera: libb. 187.4, Piombo ritratto dall'Opera: libb. \n20549, Spesa annua in Lire Toscane: 26144.11. – - Anno a stile fior.o: 1572, miniera fusa: libb. 54000, \nPiombo ricco o Opera: libb. 24305, Argento ritratto \ndall'Opera: libb. 165.2, Piombo ritratto dall'Opera: libb. \n9642, Spesa annua in Lire Toscane: 27304.18.8 \n- Anno a stile fior.o: 1573, miniera fusa: libb. 39500, \nPiombo ricco o Opera: libb. 28999, Argento ritratto \ndall'Opera: libb. 115. –, Piombo ritratto dall'Opera: libb. \n9747, Spesa annua in Lire Toscane: 29498.17.8 \n- Anno a stile fior.o: 1574, miniera fusa: libb. 41000, \nPiombo ricco o Opera: libb. 32817, Argento ritratto \ndall'Opera: libb. 208.10, Piombo ritratto dall'Opera: libb. \n13263, Spesa annua in Lire Toscane: 32690.11.11 \n- Anno a stile fior.o: 1575, miniera fusa: libb. 46500, \nPiombo ricco o Opera: libb. 29338, Argento ritratto \ndall'Opera: libb. 189.1, Piombo ritratto dall'Opera: libb. \n9807, Spesa annua in Lire Toscane: 39928.8.11 \n- Anno a stile fior.o: 1581, miniera fusa: libb. 42000, \nPiombo ricco o Opera: libb. 22500, Argento ritratto \ndall'Opera: libb. 201. –, Piombo ritratto dall'Opera: libb. \n9542, Spesa annua in Lire Toscane: 28289.13. – \n- Anno a stile fior.o: 1587, miniera fusa: libb. 71000, \nPiombo ricco o Opera: libb. 17832, Argento ritratto \ndall'Opera: libb. 84.7, Piombo ritratto dall'Opera: libb. \n5354, Spesa annua in Lire Toscane: 31096.15.4 \n- Anno a stile fior.o: 1589, miniera fusa: libb. 141600, \nPiombo ricco o Opera: libb. 25312, Argento ritratto \ndall'Opera: libb. 189.8, Piombo ritratto dall'Opera: libb. \n6005, Spesa annua in Lire Toscane: 40747.18.7 \n- Anno a stile fior.o: 1590, miniera fusa: libb. 123200, \nPiombo ricco o Opera: libb. 15015, Argento ritratto \ndall'Opera: libb. 104.6, Piombo ritratto dall'Opera: libb. \n5358, Spesa annua in Lire Toscane: 24367.13.8 \n- Anno a stile fior.o: 1591, miniera fusa: libb. 162400, \nPiombo ricco o Opera: libb. 24036, Argento ritratto \ndall'Opera: libb. 171.1, Piombo ritratto dall'Opera: libb. \n4782, Spesa annua in Lire Toscane: 22307.16.9 \n- Anno a stile fior.o: 18 sett. 1592, miniera fusa: libb. \n74200, Piombo ricco o Opera: libb. 9319, Argento ritratto \ndall'Opera: libb. 62.5, Piombo ritratto dall'Opera: libb. \n3207, Spesa annua in Lire Toscane: 13422.18.4 \n \n- Totale miniera fusa: libb. 958900 \n- Totale Piombo ricco o Opera: libb. 330157 \n- Totale Argento ritratto dall'Opera: libb. 1861.8 \n- Totale Piombo ritratto dall'Opera: libb. 113637 \n- Totale Spesa annua in Lire Toscane: 343876.5.10",
    "original_title": "ARGENTIERA",
    "byte_offset": 613363
  },
  {
    "context": "",
    "title": "ARGENTIERA (Cast. de Argenteria)",
    "body": "Castellare distrutto \nnel Monte omonimo del Pietrasantino. Del qual castello si \ntrova fatta menzione nell’istrumento di divise fra i nobili \ndi Corvaja e quelli di Vallecchia e consorti loro (ann. \n1219). – Fra le chiese parrocchiali che esistevano nel \npiviere di S. Felicita in Val di Castella o di Caporciano, \nall’anno 1260, non se ne legge alcuna che riferisca al \npaese così chiamato. Lo che fa dubitare che il castello \ndell’Argentiera nominato nella carta del 1219 fosse, \npiuttosto che tale, una mera bicoccuccia, o casatorrita.",
    "original_title": "ARGENTIERA (Cast. de Argenteria)",
    "byte_offset": 627872
  },
  {
    "context": "",
    "title": "ARFOLI",
    "body": "– Vedere AGATA (S.) a ARFOLI. \n ",
    "original_title": "ARFOLI",
    "byte_offset": 603948
  },
  {
    "context": "",
    "title": "ARGIANO in Val di Pesa",
    "body": "Tre borgate omonime, mezzo \nmiglio appena distanti fra loro e dall’antica Pieve di S. \nCecilia a Decimo, Compartimento Giurisdizione e mezzo \nmiglio toscano a maestro-ponente di S. Casciano, Diocesi \ne Compartimento di Firenze che è 9 miglia toscane a \ngreco-settentrione. \nRisiede la contrada sui poggi che separano le acque dal \nfiume Pesa da quelle della Valle di Greve sulla strada \nrotabile che sbocca lungo il crine dei colli stessi nella via \nRegia pisana a Montelupo. \nLa villa di S. Martino d’Argiano d’Argiano fu nel secolo \nXII signoria dei vescovi di Firenze, i quali nominavano il \ngiusdicente del castello di S. Martino, conosciuto anche \nsotto il nome di S. Martino del Vescovo, il quale conta \n228 abitanti, mentre S. Maria e S. Angelo d’Argiano \ncomprendono 332 individui",
    "original_title": "ARGIANO in Val di Pesa",
    "byte_offset": 628504
  },
  {
    "context": "in Val di Chiana,",
    "title": "ARGIANO (VILLA DI)",
    "body": "con chiesa \nparrocchiale intitolata a S. Ilario, antica filiale della Pieve \ndi S. Vittorino d’Acquaviva. È posta alla base orientale de \npoggio su cui siede la città di Montepulciano, che è 4 \nmiglia lontana, Compartimento Giurisdizione e Diocesi \nsuddetta, Compartimento di Arezzo. \nArgiano è un luogo solitario rivestito di selve sino a \nquando (anno 1084 e 1085) i conti d Chiusi, Bernardo di \nRanieri e Ardingo suo figlio, confermarono a Venerando \nabate di S. Pietro di Argiano e ai suoi successori una \nporzione di bosco con campo situato nel piviere di S. \nVittorino d’Acquaviva, contado di Chiusi. \nDopo la qual’epoca è probabile che prendesse il nome di \nArgiano anche il bosco e il territorio donato alla badia di \nS. Pietro d’Argiano, oggi fattoria della Corona, dove fu \neretto l’ospizio o cella di S. Ilario attualmente chiesa \nparrocchiale con una popolazione di 573 abitanti.",
    "original_title": "ARGIANO (VILLA DI)",
    "byte_offset": 629331
  },
  {
    "context": "",
    "title": "ARGIANO e ARGNANO (S. PIETRO D’)",
    "body": "– Vedere  \nBADIA d’ARGIANO o a Grecciano in Val di Chiana.",
    "original_title": "ARGIANO e ARGNANO (S. PIETRO D’)",
    "byte_offset": 630280
  },
  {
    "context": "in Val d’Ombrone.",
    "title": "ARGIANO",
    "body": "– Borgata con pieve (S. \nPancrazio) sulla strada provinciale che da Montalcino si \ndirige nella maremma di Grosseto, Compartimento \nGiurisdizione Diocesi e 6 miglia toscane a ostro libeccio \ndi Montalcino, Compartimento di Siena. \nL’etimologia più spontanea del nome di Argiano, comune \na varie località, mi sembra vederla in Ara -Jani, sebbene \naltri l’attribuirono a possessioni appartenute alla romana \nfamiglia o ai coloni della gente Argia. \nL’Argiano sull’Ombrone si trova accennato nel generoso \nrescritto rilasciato da Lodovico Pio (anno 830 ?) all’abate \ndi S. Antimo in Val d’Orcia, cui fu donato, fra le altre \ncose, la chiesa di Argiano con le sue pertinenze e il palude \ndi Murcia (donde forse derivò il nome al vicino Poggio \nalle Mura). \nAlla pieve propositura di S. Pancrazio d’Argiano, \nappartiene un pubblico oratorio situato nella Villa di \nArgiano, che tutt’insieme con la Pieve di S. Pancrazio \nconta una popolazione di 140 individui. ",
    "original_title": "ARGIANO",
    "byte_offset": 628504
  },
  {
    "context": "Arcillianum.",
    "title": "ARGIGLIANO",
    "body": "Villaggio in Val di Magra \ncon chiesa parrocchiale (S. Maria Assunta) sul confine \norientale del Vicariato di Fivizzano, Comunità e un \nmiglio toscano a scirocco di Casola, Diocesi di \nPontremoli, già di Sarzana, Compartimento di Pisa. – È \nl’ultimo villaggio della Lunigiana Granducale dal lato di \nlevante, dove confina la Comunità lucchese di \nMinucciano presso l’antica sua pieve di S. Lorenzo. \nRisiede sopra la ripa sinistra del torrente Tassonara  in una \npiaggia che spetta a un contrafforte settentrionale \ndell’Alpe Apuana fra il monte Pisanino e il Pizzo \nd’Uccello, sopra una rupe di calcareo-siliceo rubiginoso \nrinchiuso fra li strati di calcareo stratiforme e di macigno \nda cui è coperta l’opposta diramazione dell’Appennino \ndel monte Tea. Si servono di quell’arenaria calcareo-\nocracea i paesani per unirla alla calcina, con cui formano \nun cemento equivalente a quello della pozzolana, talchè \ngli danno impropriamente lo stesso nome. – Vedere \nCASOLA di Val di Magra. \nLa parrocchia di Argigliano ha 196 abitanti.",
    "original_title": "ARGIGLIANO",
    "byte_offset": 631403
  },
  {
    "context": "(Argumina e Argomenna)",
    "title": "ARGOMENA",
    "body": "Torrente in Val \ndi Sieve. Ha le sue fonti nella parte meridionale del monte \nGiovi presso Galica, attraversa il piviere di Acone, e \nsbocca nella Sieve al borgo della Rufina, 3 miglia toscane \na greco-levante da Pontassieve. – E rammentato il torrente \ndi Argomenna in due pergamene che furono del \nmonastero di S. Miniato al Monte, una delle quali, citata \nda Cosimo della Rena, riferisce a un diploma dei re \nBrengario e Adalberto, dato in Ravenna li 24 aprile 960. \nCon esso furono donate al loro fedele Guido (autore dei \nConti Guidi signori perciò di Monte Giovi e Monte di \nCroce, prima che scendesse in Italia Ottone il grande, da \ncui alcuni genealogisti ripetono l’origine di quest’illustre \nprosapia) e furono elargite a lui tre sorti, o possessioni \nposte nella Marca di Toscana, confinanti da un lato col \nfossato di Farneto, dal secondo lato con il fiume \nArgomena, dal terzo con la terra di Galiga, e dal quarto \nlato con la terra di Caterano ? e di Tigliano  (RENA, dei \nmarchesi di Toscana  pag. 153). L’altra carta dove si \nrammenta a confine il torrente Argomena è data nel \ncastello di Montalto sopra Galiga nell’anno 113, citata da \nCarlo Strozzi nella storia della chiesa di S. Miniato al \nMonte e dal Lami. (Mon. Eccl. Flor. T. I, pag. 30)",
    "original_title": "ARGOMENA",
    "byte_offset": 632491
  },
  {
    "context": "in Val di Serchio.",
    "title": "ARIANA oggi RIANA",
    "body": "Casale alla \nsinistra di questo fiume sull’ingresso della Garfagnana \nalta, nel confine orientale della Comunità Giurisdizione e \n3 miglia toscane a settentrione-maestro di Gallicano, con \nchiesa parrocchiale (S. Silvestro) già filiale della pieve di \nLoppia nel Barghigiano, Diocesi e Ducato di Lucca. \nNel 994 (22 giugno) Gherardo vescovo di Lucca diede a \nenfiteusi ai nobili Rolandinghi di Loppia, fra i tributi e \noblazioni spettanti all’antica pieve di Barga, anche quanto \nsolevano pagare gli abitanti della villa Ariana. \nPossedeva sostanze in Ariana nel 1030 il vescovo di \nLucca Pietro che rinunziò alla cattedrale di S. Martino \n(Mem. Lucch. T. V)  \nL’etimologia di questo nome d’Ariana e Ariano, non \ninfrequente nella Toscana e nel restante dell’Italia \nsuperiore, potrebbe forse essere derivata da qualche \ntempio pagano edificato ad Arianna o a Giano, e forse \nancora dai settari dell’Arianismo. \nSotto il casale di Ariana esisteva un ponte di pietra sul \nSerchio fatto costruire da Castruccio signore di Lucca per \nattraversare la Valle in un punto frequentatissimo, dove il \nfiume è serrato nello stretto dei monti di Barga con quelli \ndi Perpoli presso Castelnuovo di Garfagnana. Dopo che \nquesta porzione di Valle fu divisa fra diversi potentati, \ntrascurata la manutensione del ponte, si è lasciato cadere \naffatto in rovina, talchè appena si può dire dove fu. \nLa parrocchia di S. Silvestro a Riana conta 185 abitanti.",
    "original_title": "ARIANA oggi RIANA",
    "byte_offset": 633803
  },
  {
    "context": "in Val di Nievole (ARRIANA e Valleriana delle antiche carte lucchesi).",
    "title": "ARIANA (VALLE)",
    "body": "È la vallecola \ndella Pescia di Collodi nel confine orientale del Ducato di \nLucca. – Ha suo principio nel fianco meridionale del \nmonte di Battifolle alle sorgenti delle due Pescie, una \ndelle quali, la Pescia maggiore, le serviva di limite dal \nlato di oriente sino alle pendici di MonteCarlo, mentre dal \nlato occidentale abbracciava tutto il valloncello della \nstessa Pescia di Collodi compreso il piviere di S. Pietro in \nCampo. \nDa questa Valle prendeva il nome un’antica pieve della \nDiocesi di Lucca (SS. Giovanni Batista e Tommaso di \nAriana, ora di Castelvecchio), e lo dava eziandio a una \npolitica Vicarìa della Repubblica lucchese. Quali popoli \nappartenessero alla prima lo dice il catalogo delle chiese \ndella Diocesi di Lucca redatto nel 1260. Esso nota otto \nparrocchie suffraganee del piviere di Ariana, oltre \nl’ospedale a Veglia; le quali erano: \n1. S. Quirico di Arriano; 2. S. Frediano d’Aramo; 3. SS. \nPietro e Paolo di Sorana; 4. S. Martino di Medicina; 5. S. \nJacopo di Lignano; 6. S. Maria di Stiappa; 7. S. Andrea di \nPontito ; 8. S. Pietro di Lucchio. \nLa Vicarìa di Valle Ariana abbracciava, oltre il piviere \nsunnominato, quello di Villabasilica, capoluogo della \nValle e residenza del Vicario, la pieve Avellana , ossia di \nVellano , e quella di S. Pietro in Campo. \nLe carte re lative a vari luoghi e chiese di questa contrada, \na cominciare dal secolo VIII, conservansi nell’archivio \narcivescovile e in quello dello Stato di Lucca. (Vedere  \nARAMO e VILLABASILICA) \nUna membrana dell’anno 976 parla di un livello fatto dal \npievano de’SS. Giovanni Batista e Tommaso di Arriana, \ndi più terreni e sostanze spettanti al patrimonio di detta \npieve, i quali beni erano situati a Saletto, a Lignano, a \nBucagnano, a Sorana, a Pontito, a Vepre e a Campore \nnella Pescia maggiore (Memor. Lucch. T. V) \nMolti di questi luoghi del pesciatino distretto furono tolti \nin più tempi ai Lucchesi dall’oste fiorentina, \nsegnatamente nella guerra del 1429, sino a che per trattato \ndel 22 marzo 1442 fu fatta fra le due Repubbliche una \nnuova demarcazione di confini, in forza della quale, 5 \ngiorni dopo, fu riconsegnato alla Repubblica di Lucca il \nvicariato di Valle Ariana ridotto ai paesi e popolazioni \nseguenti: Villabasilica, Collodi, Pariana, Boveglio, \nAramo, Fibbialla, Medicina, Pontito  con la sua rocca, \nStiappa, Castello e rocca di S. Quirico, Veneri, Lignano, \nSorana, Castelvecchio, S. Pietro in Campo, e Montechiaro. Gli ultimi quattro popoli furono \nposteriormente riacquistati dalla Repubblica fiorentina. \nIn conseguenza di tali avvenimenti politici variò anche il \ncompartimento delle pievi di Valleariana. L’antica chiesa \nplebana di S. Tommaso a Castelvecchio compresa nel \nterritorio fiorentino fu assegnata alla Comunità di \nVellano; e l’altra di S. Pietro in Campo alla Comunità di \nMontecarlo, nel tempo che nello stato lucchese si \nesigevano in cure battesimali la chiesa di S. Quirico di \nAriana, di S. Martino di Medicina e di S. Bartolommeo di \nCollodi. \nIl suolo percorso dalla Pescia minore, ossia dal torr. di \nValleariana, è per la maggior parte rinchiuso dai \ncontrafforti dell’Appennino che si diramano sino presso \nalla strada Regia lucchese dai monti pesciatini, da quelli \ndi Battifolle e dal monte Pizzorno. La parte inferiore della \nvalle consiste in umili colline e in pianura colmata dalle \ntorbe delle due Pescie. Il paese abbonda di selve di \ncastagni, e diboschi d’alto fusto e cedui, cui subentrano \nnei luoghi più aprici vigne, oliveti e campi ubertosi d’ogni \ngenere di raccolto. \nTutta la contrada è ricca di acque limpide e perenni, a \nsegno che si può vedere costà un diluvio artificiale in \nmezzo a un incantato giardino, il quale desta ammirazione \nne’forestieri, alla magnifica villa di Collodi della \nmagnatizia prosapia dei marchesi Garzoni, signori di una \ngran parte della Valleariana, e delle Cerbaje di \nAltopascio. E ciò mediante quattro diplomi Regi del 9 \nagosto e due ottobre 1333; de’25 gennajo e 3 giugno \n1355; mentre con un quinto privilegio, dato in \nNorimberga il dì 30 marzo 1376, Carlo IV dichiarò i \nfratelli Garzoni Giovanni e Bartolommeo, con tutti i loro \ndiscendenti, conti Palatini (PUCCINELLI, Memor. di \nPescia) – Vedere VILLABASILICA, COLLODI e \nVELLANO.",
    "original_title": "ARIANA (VALLE)",
    "byte_offset": 635305
  },
  {
    "context": "dei Monti Livornesi",
    "title": "ARIANA o ARRIANA",
    "body": "– Vedere PARRIANA .",
    "original_title": "ARIANA o ARRIANA",
    "byte_offset": 639713
  },
  {
    "context": "(Arrianum).",
    "title": "ARIANO di Val di Nievole",
    "body": "Villaggio con \nchiesa plebana (S. Quirico) già succursale di quella di S. \nGiovanni Battista e S. Tommaso a Castelvecchio nella \nComunità Giurisdizione e 5 miglia toscane a settentrione \ndi Villabasilica, Diocesi e Ducato di Lucca che è di 12 \nmiglia toscane a libeccio. Risiede in poggio sulla sinistra \nripa del torrente Treggiaja nel fianco australe del monte di \nBattifolle sull’estremo confine del Ducato di Lucca a \ncontatto della Comunità di Vellano del territorio \nGranducale. Si fa menzione di questo luogo di S. Quirico \nin un istrumento enfiteutico del 980, quando il pievano di \nValleariana allivellò i beni dipendenti dalle chiese del suo \npiviere a tre fratelli, Ildebrando giudice, Giovanni e Pietro \nfigli del giudice Gottifredo, ai quali fu ceduto il \ngiuspadronato della chiesa di S. Quirico con le terre ad \nessa appartenenti in luogo Novelletto (Memorie Lucchesi \nT. V). La suddetta pieve ha due parrocchie succursali, S. \nMaria a Stiappa , e SS. Andrea e Lucia a Pontito. – Vedere \nARIANA (VALLE). \nEsiste tuttora nella piazza di questo villaggio l’ornato \nd’una grandiosa fonte antica di pietra serena che fa \ntravedere il merito di chi lo lavorò nei migliori tempi \ndelle belle arti. \nIl popolo di S. Quirico nel declinare del secolo XIV, al \npari dei paesi contigui, per guerre e pestilenze fu desolato \nal punto che esso era ridotto a 20 abitanti. Ad oggetto \npertanto di ripopolarlo un provvedimento della \nRepubblica lucchese esentò coloro che vi si recavano a \ndomicilio per 10 anni dalle pubbliche gravezze \n(BANDINELLI, Stor. lucchese Mss.) – nel 1832 S. \nQuirico di Ariano contava 492 abitanti.",
    "original_title": "ARIANO di Val di Nievole",
    "byte_offset": 639778
  },
  {
    "context": "",
    "title": "ARIANO di Val di Sieve (Mugello)",
    "body": "Villa con torre diruta \ne poche abitazioni in luogo detto la Casa, dove fu una \nparrocchia (S. Martino di Ariano) sino al (ERRATA: \nsecolo XV) secolo XVIII inoltrato, nel piviere di \nMotecuccoli Comunità Giurisdizione e circa 3 miglia \ntoscane a ponente di Barberino di Mugello, Diocesi e \nCompartimento di Firenze. \nRisiede in poggio un miglio sotto il crine dei monti della \nCalvana presso alle sorgenti della Sieve, luogo detto Capo \nSieve. (BROCCHI Descrizione del Mugello con postille \ndel Piev. dell’Ugna nella Bibl. del Semin. Fior.)",
    "original_title": "ARIANO di Val di Sieve (Mugello)",
    "byte_offset": 641464
  },
  {
    "context": "",
    "title": "ARIENTI (MONTE)",
    "body": "– Vedere MONT’ARIENTI .",
    "original_title": "ARIENTI (MONTE)",
    "byte_offset": 642047
  },
  {
    "context": "in Val di Chiana",
    "title": "ARIOSO (MONTE)",
    "body": "– Vedere BELVEDERE DI CETONA .",
    "original_title": "ARIOSO (MONTE)",
    "byte_offset": 642096
  },
  {
    "context": "in Val di Magra.",
    "title": "ARLIA e ARGLIA",
    "body": "Villaggio spicciolato \ncomposto di più borgate, fra le quali (ERRATA: il \ncastellare di Montefiore) quella del Montale, le ville di \nArlia e di Piastorla soto la cura di S. d’Arlia, filiale della \nPieve di S. Paolo a (ERRATA : a Monte Pò) Vendaso , \nComunità Giurisdizione e 2 miglia toscane a settentrione \ndi Fivizzano, Diocesi di Pontremoli già di Sarzana, \nCompartimento di Pisa. \nRisiede la chiesa sulla destra ripa del fiume Rosaro sul \nfianco orientale del monte Cerigoli in un’elevatezza di \n1050 braccia sopra il livello del mare; 813 sotto la \nsommità.  \nSebbene questa contrada sino dai tempi degli Adalberti \nmarchesi di Toscana sia stato di loro proprietà, non si \npotrebbe asserire se a questo luogo volesse riferire il \nmarchese Adalberto figlio del conte Bonifazio, allorchè \n(anno 884) assegnò alla badia da esso fondata in Aulla le \ncase e possessioni sue poste in VillaAbbia (forse Arlia) \ncon quanto aveva in Comano, villaggio sulle istesse balze \ndel monteCerigoli. Sono i nominati luoghi vestiti di \nannosi castagni e di pascoli abbondantissimi, per cui la \nvita pastorale di quei montanari che “D’Arlia e Piastorlo i \ngioghi scendono” colpì la fantasia dell’Orazio toscano \n(Labindo). \nLa parrocchia di S. Pietro di Arlia ha 215 abitanti",
    "original_title": "ARLIA e ARGLIA",
    "byte_offset": 642167
  },
  {
    "context": "nel Pistojese",
    "title": "ARLIANA e ARLIANO (PONTE D’)",
    "body": "sul torr. Agna presso Tizzana. – Vedere AGLIANA ",
    "original_title": "ARLIANA e ARLIANO (PONTE D’)",
    "byte_offset": 643487
  },
  {
    "context": "di Val di Serchio. Arlianum.",
    "title": "ARLIANO",
    "body": "Villaggio con \npieve (S. Martino) sulla destra del Serchio fra la rocca di \nNozzano e la strada Regia postale di Monte di Quiesa \nnella Comunità Giurisdizione Diocesi, Ducato, e 5 miglia \ntoscane a ponente di Lucca. S’incontrano memorie di \nquesto luogo nelle carte dell’archivio arcivescovile di \nLucca sino all’anno 776. – Riferisce alla pieve di Arliano \nuna pergamena dell’anno 892, quando l’arciprete di S. \nMartino sostenne e vinse una lite con il vicino pievano di \nS. Macario rapporto ai diritti plebani e decime di alcuni \npopoli reciprocamente pretesi. Dalla quale controversia \napparisce che le parrocchie di Stabbiano , di Chiatri , di \nRasiniano, di Vignole, di Farneta , di Oliveto e di \nFormentale erano succursali di Arliano. Lo stato del \nmedievale piviere all’anno 1260 si componeva delle \nseguenti chiese; 1. S. Frediano a Cassano; 2. S. Maria a \nColle; 3. S. Bartolommeo a Formentale; 4. S. Andrea a \nMaggiano; 5. S. Lorenzo a Farneta; 4. Monastero di \nFregionaria  (antica sede dei canonici regolari di S. \nFradiano di Lucca); 5. S. Pietro alla Corte; 6. S. Giusto a \nChiatri; S. Donato a Stabbiano. – Attualmente dalla pieve \ndi S. Giovanni Batista di Arliano dipendono sei chiese \nfiliali; 1. S. Lorenzo a Farneta; 2. S. Pietro a Nozzano \n(già alla corte); 3. S. Martino a Colle; 4. S. Andrea a \nMaggiano; 5. S. Frediano a Carignano; 6. S. \nBartolommeo a Formentale. \nLa parrocchia di Arliano conta 127 abitanti.",
    "original_title": "ARLIANO",
    "byte_offset": 643597
  },
  {
    "context": "di val di Sieve.",
    "title": "ARLIANO e ARLIANINO",
    "body": "Castellare, di \ncui restano alcune vestigie con torre e fondamenti di una \npiccola chiesa creduta avanzo di un monastero di \nBasiliani, nel popolo della pieve di S. Cresci in Valcava, \nComunità Giurisdizione e circa 3 miglia toscane a ostro \ndel Borgo S. Lorenzo, Diocesi e Compartimento di \nFirenze. \nDa quest’Arliano ebbe il nome una possessione con villa \ndei conti di Montauto.",
    "original_title": "ARLIANO e ARLIANINO",
    "byte_offset": 645093
  },
  {
    "context": "in Val d’Ombrone.",
    "title": "ARMAJOLO",
    "body": "Castello nella Comunità \nGiurisdizione e un buon miglio a settentrione di \nRapolano, della cui pieve è suffraganea la chiesa di S. \nGiovanni Batista  d’Armajolo, Diocesi di Arezzo, \nCompartimento di Siena. \nÈ ignota l’origine al pari dell’etimologia del nome di \nquesto castello, conosciuto assai bene per le sue acque \nacidule solfuree termali, pregne di carbonato di calce, di \nche esse latamente hanno ricoperto le pendici di quelle \npiagge cretose. \nFu signoria dei conti Berardenghi di Asciano e loro \nconsorti, i quali vi dominarono fino a che nel secolo XIV \ngli fu tolto il baronale impero dalla Repubblica senese. A \nsostegno di questa il popolo di Armajolo mostrò tale \ncoraggio e fede, che nel 1554 non solo ricusò di \narrendersi all’oste Teutonico Spagnolo, ma ne sostenne \nl’impeto a breccia aperta, preferendo la morte alle catene. \n(AMMIR. Istor. fiorent.) \nLa popolazione d’Armajolo consiste in 368 individui.",
    "original_title": "ARMAJOLO",
    "byte_offset": 645520
  },
  {
    "context": "nel Val d’Arno inferiore.",
    "title": "ARME",
    "body": "Con questo nome \nvollero denotare le carte del medio evo la contrada posta \nfra l’Arno e l’Usciana, emissario del padule di Fucecchio. \nLa prima menzione che io trovi fatta di questo luogo di \nArme è una carta dell’archivio arcivescovile di Lucca \ndell’anno 766 dove si parla della chiesa di S. Quirico in \nArme presso il luogo d’Arsiccia. – Il quale ultimo \nnomignolo restato a un podere de’marchesi Pucci fra \nCastelfranco di Sotto e la villa del Pozzo, può servire di \nqualche sussidio per far credere che la chiesa di S. \nQuirico in Arme rammentata altra volta all’anno 857, \nessere non poteva molto lungi di là. – Vedere MONTE \nFALCONE. \nEssa dipendeva dalla pieve de’SS. Giovanni e Ippolito in \nArniano, riunita all’antica sua succursale di S. Maria a \nMonte, sino all’anno 787. – A questa pieve riferisce una \ncarta del 941pubblicata dal Muratori (Antiquiates Medi \nAevi) là dove si parla della chiesa di S. Maria a Monte \nnella giurisdizione della pieve de’SS. Ippolito e Giovanni \ninter Arnum et Arme (località citata) – Finalmente nel 794 \nAdaldo figlio di Walperto longobardo di Lucca donò alla \ncattedrale di questa città una casa che possedeva nel luogo \nArme con altri beni posti in Vignale. Altra pergamena del \n976 rammenta la chiesa di S. Pietro presso Arme e l’Arno. \n(Memorie Lucchesi, Tomo IV e V. – LAMI Hodoep.)",
    "original_title": "ARME",
    "byte_offset": 646498
  },
  {
    "context": "fiume",
    "title": "ARMINO",
    "body": "– Vedere FIORA.",
    "original_title": "ARMINO",
    "byte_offset": 647912
  },
  {
    "context": "Rivus Rinonicus.",
    "title": "ARNACCIO, RIO ARNONICO e DI POZZALE",
    "body": "Gran fosso o canale attualmente divenuto \ninutile, già destinato a riparare la pianura fra Pisa e \nLivorno dalle alluvioni dell’Arno, di cui riceveva una \nporzione fra le Fornacette e la Madonna dell’Acqua, \ndirigendosi per il palude di Stagno alla Bocca di \nCalambrone. Scavato e munito di torri dai Pisani, nel \n1176, servì un tempo a riparare quelle campagne dalle \nscorrerie del nemico, sebbene altri diano a questo gran \nfosso un’origine più antica, col supporlo uno dei tre rami, \nnei quali l’Arno secondo Strabone si suddivideva prima di \ngiungere a Pisa. – Vedere Arno. \nChe l’Arno in tempi remotissimi possa avere avuto nella \npianura pisana una direzione, se non totale, almeno \nparziale e diversa da quella che egli tiene da molti secoli \nfino a oggidì, è un tal vero che, senza contare le ipotesi di \nCluverio, di Sanson, di Muratori, fu a parer mio sino \nall’evidenza dimostrato da Giovanni Targioni Tozzetti. Il \nquale, avendo esaminato la faceia dei luoghi, la struttura e \nla pendenza naturale del suolo, vide l’ostacolo che l’Arno \nincontrava dal lato del Monte Pisano mercè le sue \npropagini che ne intralciano il corso e lo trattengono, \nmentre che libero passo gli si presenterebbe e un maggior \ndeclive, se impedito non fosse dai dispendiosi  perpetui \nripari che l’arte gli oppone, e un vigile magistrato (l’ufizio \nde’fossi) a tali cure destinato provvede. – Vedere PISA. \nPresso alle Fornacette esiste tuttora il ponte, o Regolatore, \ncomposto di 31 archi, lungo 200 passi e largo passi 5, la \ndi cui larghezza cresce però del doppio ne’3 archi centrali \nforniti di pilastri con rinforzo di sproni.  \nÈ ignoto l’anno di tale edifizio, fatto ad oggetto che non \nvenisse impedito il passo per la strada Regia pisana nel tempo che costumavasi di rompere il vicino argine del \nTrabocco per deviare una porzione delle acque dell’Arno \nnell’Arnaccio. \nIl matematico Pietro Ferroni, in una sua relazione del \n1773 sopra la pianura meridionale pisana, fondato sulle \nespressioni di un antico statuto della Repubblica pisana \ndell’anno 1161, si mostrò propenso a credere che fino al \nsecolo XII il Comune di Pisa conservasse ad arte costà un \ndiversivo alle grandi escrescenze dell’Arno, ad oggetto di \nliberare quella città dalle inondazioni, e di colmare nel \ntempo stesso la bassa pianura. Forse in questo diversivo \nl’Arno si gettò nella piena del 1167, quando rovinò il \nponte che cavalcava il fosso di Arnaccio allo Stagno di \nCalambrone; nel modo che nell’alluvione del 1333 il \nfiume stesso erasi introdotto, per asserto di G. Villani, nel \nFosso Rinonico . \nCosimo degli Albizzi altro valente matematico del secolo \nXVI ne informa che, ancora ai tempi suoi mantenevasi in \nattività il canale di diversione per Arnaccio, il quale in \nepoche posteriori fu allineato e ridotto in forma regolare. \nIl celebre Viviani, in una sua relazione de’12 aprile 1684 \nal Gran Duca Cosimo III, da quel grand’uomo ch’egli era, \ndisse di doversi tralasciare l’uso del Trabocco, come \nquello che reputava tanto inutile alla città di Pisa, quanto \ndannoso alla pianura del suo Val d’Arno (Raccolta degli \nautori sul moto delle acque T. I) \nNon ostante ciò Arnaccio, come fosso di diversione è \nstato mantenuto in pratica fino al 1761, quando per \nl’ultima volta fu rotto il Trabocco alle Fornacette per \nordine di Lorenzo Guazzesi provveditore dell’Ufizio \nde’fossi di Pisa. \nL’alveo che formava il Fosso di Diversione fu \nposteriormente alienato e colamto, e in luogo di esso si \nosservano oggi ubertose coltivazioni, le quali si vanno \nogni giorno più migliorando, mentre lungo il fosso \nChiaro, nell’argine di Arnaccio, si è tracciata una via \nrotabile fra le Fornacette e i ponti di Stagno per Livorno, \nnota sotto il nome di Via di Arnaccio . La quale strada è \npiù corta di circa due miglia di quella dello Zannone o del \nFosso Reale, ma impraticabile nell’inverno dalle vetture.",
    "original_title": "ARNACCIO, RIO ARNONICO e DI POZZALE",
    "byte_offset": 647948
  },
  {
    "context": "",
    "title": "ARNANO (POGGIO DI)",
    "body": "Ebbe nome da un torrente che \nscende dal fianco orientale della Montagnola di Siena fra \nla villa di S. Colomba e la pieve di Marmoraja in Val di \nRosia 5 miglia toscane a ponente di Siena.",
    "original_title": "ARNANO (POGGIO DI)",
    "byte_offset": 651994
  },
  {
    "context": "in Val di Serchio.",
    "title": "ARNI",
    "body": "Casale di capanne abitato da \npastori sul dorso del monte Altissimo nell’Alpe Apuana, \nalle sorgenti della Torrita Secca sull’estremo confine della \nComunità di Seravezza con quella di Vagli Sotto, \nnell’ultima delle quali trovasi quasi tutto compreso, \nGiurisdizione e 9 miglia toscane a ponente maestro di \nCastelnuovo di Garfagnana, Diocesi di Massa di Carrara, \ngià di Sarzana, Ducato di Modena. \nRisiede in un cupo seno di monte fra le masse marmoree e \nli schisti talcosi che rivestono la sommità di quell’Alpe, \ntra i faggi e i pascoli, unica risorsa di circa 30 famiglie di \npastori che vi abitano. \nIl casale di Arni ha una nuova chiesa (S. Margherita) \nsuccursale del popolo di Vagli con una popolazione di \n219 abitanti. – Poche capanne dello stesso casale sono \ncomprese nel popolo di Basati, Comunità di Seravezza.",
    "original_title": "ARNI",
    "byte_offset": 652209
  },
  {
    "context": "in Val d’Arno inferiore.",
    "title": "ARNIANO",
    "body": "– Vedere ARME e \nLARNIANO.",
    "original_title": "ARNIANO",
    "byte_offset": 653081
  },
  {
    "context": "(Arnus fl.)",
    "title": "ARNO",
    "body": "Il fiume maggiore della Toscana, alla \nquale un tempo ha servito di politico confine, non \npotrebbe definirsi meglio che con le parole del divino \nAlighieri:  \n\n   Un fiumucel che nasce in Falterona \nE cento miglia di corso nol sazia. \n\n \nPiccolo di fatti in principio egli si accresce per via con \ncento minori rigagnoli, torrenti e fiumane che in Arno si \nvuotano, e navigabile lo rendono sotto ai ponti della sua \ncittà regina. \nQuesto fiume storico che tanto male e tanto bene apportò \ncon le immense sue alluvioni; questo fiume, a cui un dì lo \nstesso Serchio rendeva generoso tributo, non vedeva la \nChiana come oggi corrergli appresso. \nPiacque a taluni scrittori derivare la parola Arno da greca \norigine (Αρνος) significante agnello , mentre altri \ncredettero che alla Tribù di Roma Arnense dasse il suo \nnome Arno, piuttosto che l’antico paese di Arna posto nel \nconfine dell’Umbria fra Città di Castello e Perugia. \nNasce l’Arno da due fonti che zampillano fra enormi \nmassi di macigno presso la vetta della Falterona, monte \nche ha alla sua destra l’Alpe di S. Godenzo, a sinistra \nl’Appennino di Camaldoli. Sul rovescio di questa \nmontagna medesima, dal lato di scirocco verso l’Alvernia, \na 18 miglia geografiche da Capo d’Arno, è il giogo donde \nscaturiscono i due rivi che danno origine al Tevere. – Il \nluogo che conserva il nome di Capo d’Arno trovasi 2320 \nbraccia sopra il livello del mare; 505 braccia più basso \nche non è la sommità della Falterona, a (ERRATA : 39° \n20’) 29° 20’ longitudine e 43° 52’ latitudine quasi cento \nmiglia lineari distante dalla sua foce, la quale nel 28° 55’ \nlongitudine 43° 41’ latitudine trovasi situata. \nQuando però si volge l’occhio all’andamento primitivo \ndell’Arno stretto fra i contrafforti pietrosi della Consuma \ne di Pratomagno, i quali corrono in una direzione quasi \nparallela alla contigua Valle superiore del Tevere; \nallorchè si vede l’Arno dopo 30 miglia bruscamente \npiegarsi ad angolo acuto e cambiare affatto direzione per \nritornare dopo 60 miglia di giro appena 4 leghe discosto \ndalla sua sorgente, allora si concepisce per qual ragione \ncento miglia di corso nol sazia per giungere al mare. \nAndamento e confluenti maggiori dell’Arno nei suoi varii \nbacini . – La valle dell’Arno è una di quelle che i geologi \nappellano trasversali, essendo che tale la si considera \nrapporto all’Appennino dal quale si stacca. Essa, a partire \ndalla sua origine sino al litorale, è rinchiusa fra monti di \nun ordine inferiore alla catena principale, i quali variando \nandamento, ora si allargano, ora si restringono, e più volte \nsi ravvicinano fra loro in guisa di foce, che formano \nsteccaja alle acque fluenti da uno in altro bacino tante \nvolte, quanti sono i nodi montuosi che costituiscono le \nfoci o serre alla valle. \nNon meno di cinque bacini l’Arno percorre, né meno di altrettante dighe naturali egli dovette superare innanzi di \ngiungere maestoso nel Delta della pisana pianura. \nImperocchè, a partire dal Capo d’Arno, questo dirizza \nprima il suo povero calle da maestro a scirocco, volgendo \nper 7 miglia di cammino le sue onde spumanti di rupe in \nrupe fino a che tra Porciano e Romena la valle \ngradatamente si dilata in più dolce pendio, e un alveo \nmeno vagante costà sotto il ponte di Stia le acque correnti \nritrovano. \nLa Ciliegete, il Gravino, la Vincena, il Bucigne e la Sega \nsono: Li ruscelletti che de’verdi colli Del Casentin \ndiscendon giuso in Arno, innanzi che da’gioghi \ndell’Eremo corrano a porgergli tributo la Staggia e il \nFiumicello; uno de’quali prezioso rendesi all’industrioso \npopolo di Stia, mentre l’altro offre a Pratovecchio il \nprimo porto, dove Camaldoli mette in Arno i suoi Abeti. –  \nDa questo punto la valle il più che può largheggia, e il \nfiume in sformate sponde va spaziando fra Certomondo e \nCampaldino prima di investire alla sua destra il poggio di \nPoppi. Egli vi arriva già fatto onusto dai torrenti Solano, e \nStrumi , che vengono dalle occidentali pendici, mentre la \nSova discende dall’opposto lato. Stretto di nuovo in più \nangusto spazio, l’Arno attraversa i due sproni di Bibbiena \ne di Castel Focognano, corre costà venendo dall’Eremo \nl’Archiano, e poco più in basso nel fianco stesso \nscendono dall’Alvernia e da Chiusi il Corsalone e la \nRassina. Solcano fra i poggi di Castel Focognano i \ntorrenti Treggina, Soliggine, e Salutio, l’ultimo de’quali \nscaturisce dall’Alpe di S. Trinita o Pratomagno. – Questo \nmonte che con le sue propagini oppone un costante \nintoppo all’andamento dell’Arno sino presso a \nPontasieve, spinge di fronte al poggio di Acona e allo \nstretto di Groppino un contrafforte cotanto innanzi, che \nsembra quasi collegarsi all’Appennino di Catenaja, il \nquale scende in questa foce quasi a picco. \nCostà all’ingresso dello stretto si S. Mamante, dove si \nchiude il primo bacino del Val d’Arno, l’impeto delle \nacque fluenti ha tracciato fra immensi solidissimi strati di \nmacigno un profondo tortuoso passaggio per introdursi \nnella convalle di Subbiano, dove va rodendo e ognora \nscalzando le radici dei suoi poggi vitiferi. \nIn siffatta traversa il corso del fiume tende a variare \ndirezione; ed egli è già rivolto a mezzo dì, allora che \npassa sotto il ponte a Caliano e si introduce nel piano di \nArezzo. Appena giunto alla confluenza della Chiassa, \nl’Arno compie quella brusca voltata che Dante dipinse \ncon i suoi natii colori. Infatti se il fiume continuasse quì la \nintrapresa direzione, dovrebbe correre a investire di fronte \nla collina di Arezzo, e di là introdursi in Val di Chiana, in \nvece di torcere (agli Aretini) disdegnoso il muso , e \nrivolgersi a ponente in cerca dei contrafforti meridionali \ndello stesso monte Pratomagno. \nÈ in questo secondo bacino, di circa dodici miglia di \ndiametro, è qua dove s’incontrano due fenomeni \ngeografici singolarissimi. Il primo di essi consiste nel \nvedere un fiume reale correre verso il mare in una \ndirezione affatto diversa da quella del maggior numero \ndei corsi d’acqua che scendono dall’Appennino nel \nMediterraneo. L’altro fenomeno da un sommo idraulico \nfu già dimostrato nell’inversione del fiume Chiana, che \ndalla sua scaturigine presso Arezzo tutto intiero si versava \nnel Tevere, mentre ora quasi tutto ripiegasi a settentrione \nper vuotarsi nell’Arno. Cosicchè la natura coadiuvata \ndall’arte con incalcolabile profitto fisico ed economico, ha \nsaputo tranquillamente eseguire quel progetto che 18 \nsecoli prima sommamente allarmò i fiorentini davanti al \nSenato di Tiberio. (TACITO Annal. lib. I) \nLa diga interposta fra il piano di Arezzo e il Val d’Arno di \nsopra , ossia fra il secondo e il terzo bacino, comincia \nappunto alla confluenza del fiume Chiana, dove ha \nprincipio la pescaja di Monte sopra Rondine, la quale \ndalla sua figura porta eziandio il nome di gola \ndell’Imbuto. \nSuperato un tal passaggio, le acque correnti incontrano, \ntre miglia dopo, un nuovo ostacolo pietroso alla Valle \ndell’Inferno, là dove Pratomagno spinge le sue radici \nsotto il castello di Laterina, mentre nell’opposta parete gli \nscendono incontro i poggi di Val d’Ambra. \nÈ al ponte di Valle, o al Romito, presso allo sbocco del \ntorrente Agna, dove l’Arno libero passeggia per 18 miglia \nin un più vasto ed ubertoso bacino, sino a che trova una \nprofonda pietrosa strettura al passo dell’Incisa . In questo \nterzo bacino il fiume corre in un alveo volto fra maestro e \nsettentrione, costeggiando costantemente il colossale \nbastione di Pratomagno, nel tempo che gli fanno corona \ndal lato manco i monti del Chianti. \nFra i maggiori influenti si contano in questa sezione, dalla \nparte destra, l’Agna di Lanciolina, il Cioffenna di Loro, il \nFaella, il Resco di Scò unito a quello di Cascia, e per \nultimo il Chiesimone di Reggello. \nScendendo dai monti verso il Chianti il fiume Ambra , il \ntorrente Cerboli da Cavriglia, il Cestio di Gaville, il \nMulinaccio di Pian Franzese, e quello della Badia di \nTagliafuni, e del Ponte Rosso di Figline. \nIl tratto di canale che separa il terzo bacino dal Val \nd’Arno di Firenze è diretto precisamente verso \nsettentrione. Esso è anche il più esteso di tutti, essendochè \nsi percorrono lungo questa foce circa 9 miglia della nuova \nstrada Regia aretina. – È racchiuso fra le propaggini di \nMontescalari che si estendono nella direzione \nsettentrionale sino al poggio di S. Donato, o di Torre a \nCona, mentre nell’opposto fianco trovasi assai prossimo \nalla montagna di Vallombrosa, da cui scendono i \ncontrafforti di Rignano e dell’Incisa. \nFra questi due punti esiste un profondo ed irregolare \nvallone pieno di scabrosi risalti, di rupi di macigno e di \ncalcareo stratiformi, dove solamente di fertile si racchiude \nun angusto ripiano, detto dell’Isola e del Leccio. \nGiunto Arno alla gola di Rignano, a forza di volte e \nrivolte tracciate fra la base meridionale della collina di \nAltomena e quella settentrionale del poggio di Torre a \nCona, dopo aver raccolto per via i due Vicani di Pelago e \ndi S. Ellero, si svincola da quelle angustie sotto il colle di \nVolognano. – Qua l’Arno alla Sieve si marita per correre \ninsieme nella direzione di occidente verso la pianura \nfiorentina, ricevendo per via dalle deliziose colline di \nRemole, delle Falle e di Settignano umile tributo coi loro \nrigagnoli, fra i quali la Mensola e l’Affrico si distinguono; \nmentre a sinistra egli lambisce i colli di Rosano, di \nVillamagna e di Candeli, prima che per il Pian di Ripoli \nentri maestoso in Firenze. Tre miglia sotto la Metropoli, \nl’Arno incontra a destra il Mugnone, a sinistra la Greve e \nalquanto più lungi, al ponte di Signa, riceve dal lato \nmeridionale il torrente Vingone, dal settentrionale il fiume Bisenzio e poco dopo l’Ombrone di Pistoja. \nAlla foce di quest’ultimo che ha di fronte il poggio delle \nSelve, circa 22 miglia distante dallo stretto superiore di \nRignano, il bacino del Val d’Arno fiorentino si chiude, e \nle acque fluenti trovano una quarta barricata fra i poggi \ndel Malmantile e di Artimino. \nCostà dove si serra la Valle di Firenze, comincia la \nprofonda e tortuosa foce di solido macigno, dalla quale \nprese nome lo Stretto della Pietra Golfolina. Esso \ncontinua per cinque miglia di strada fino a che giunto fra \nMontelupo e Capraja, l’Arno sbocca nel quinto bacino, il \npiù largo dei già percorsi, e dentro a cui confluiscono a \nsinistra le fiumane della Pesa, dell’Orme, dell’Elsa, \ndell’Evola e della Cecinella , mentre dal alto destro le due \nPescie e la Nievole, dopo aver allagato i paludi di \nFucecchio e di Bientina, entrano in Arno per i canali \ndell’Usciana e delle Seresse. \nAllo sbocco di questi emissari, a 22 miglia lungi dal \nMonte Lupo, termina il quinto bacino dell’Arno, fra le \nultime diramazioni subappennine di Montefalcone e di \nMontopoli, le quali presentarono alla forza impellente \ndelle acque troppo debole ostacolo nella Rotta di fronte a \nMontecalvoli. \nPresso a quest’ultima foce, sotto la quale confluisce il \nfiume Era, comincia il sesto bacino del Val d’Arno pisano \nche va fino al mare. \nAd esso formano ala due gruppi montuosi, il monte \nPisano che gli sta accosto a destra, dal lato sinistro, e un \npoco più lungi i monti Livornesi. \nUn ramo attualmente divenuto inutile l’Arno lascia a \nsinistra, allorchè fa gomito a S. Giovanni alla Vena. Il \nqual ramo è noto sotto il nome di Arnaccio, appunto \nperché riceveva una porzione dell’Arno stesso al trabocco \ndelle Fornacette in occasione di eccedenti alluvioni. \n(Vedere ARNACCIO). – All’opposto nell’antico alveo \ndell’Arno metteva foce alle porte di Pisa il fiume Serchio, \ndi dove deviò dopo s pento l’occidentale Impero. \nColpo d’occhio sullo stato fisico del suolo percorso \ndall’Arno. – È un’ipotesi basata sulla fisica struttura del \nterreno percorso dall’Arno, che altrettantì laghi \nesistessero nei cinque bacini poco sopra descritti, in tempi \nperò inaccessibili alla storia, e prima che l’impeto delle \npiene e dell’acque, fluenti da uno in altro bacino, \nrompendo si aprisse il varco fra le potenti e naturali dighe \nesistite alle gole di Subbiano, all’Imbuto, all’Incisa , a \nRignano , alla Golfolina e alla Rotta. \nI profondi depositi fluviatili, misti aglia avanzi di selve \nalpine e di grandi quadrupedi sepolti nell’antico fondo di \nsimili lagune, ci richiamano evidentemente a quella \nremotissima età. Tali depositi sogliono diminuire di mole \nquanto più i bacini nei quali si arrestarono vanno \nallontanandosi dalla catena superiore dell’Appennino. \nIl primo bacino infatti, quello del Casentino, trovasi più \nlatamente ripieno di grandi ciottoli di quel che lo sia il \nsecondo bacino di Arezzo. Nel quale ultimo, dopo \nl’apertura seguita alla gola dell’Imbuto ossia di Monte, e \nalla Valle dell’Inferno, abbassatosi il pelo delle acque \nfluenti, tutti i fossi e canali che concorrono in Arno \ndavanti ad Arezzo, dovettero scavarsi un alveo fino alla \nprofondità di 50 e più piedi sotto il piano attuale, mercè \ncui fu scoperto un suolo mobile, assai più ghiajoso di \nquello arenoso che vanno giornalmente scalzando nel Val \nd’Arno superiore il torrente Ciofenna, i due Reschi, il \nFaenna, e diversi altri minori rigagnoli. – Devesi \nall’abbassamento della Foce dell’Incisa la depressione del \nsuolo operato da quest’ultimi torrenti che hanno tagliato \nun profilo di 80 e più braccia di altezza. Esso è formato di \nun deposito di rena, ivi detta sansino, dove si nascondono \ni carcami dei mastodonti, degli elefanti europei, e d’altre \nrazze di ruminanti di specie perdute. Sopra il qual sansino \no rena di fiume si adagiano alternanti depositi di ghiaja \npiù o meno potenti e di vario volume, che costà \ntraboccanti piene, o tranquilli corsi di acqua, durante una \nlunga serie di secoli lasciarono per via. \nNon dirò degl’interramenti del (ERRATA: terzo bacino) \nquarto bacino, nel cui centro risiede la popolosa Firenze, \ndove il concorso della Sieve e della Greve unito a un \nmaggior corpo di acque fluenti dai superiori bacini, e la \npendenza ardita da Pontasieve a Firenze potè contribuire a \ntrascinare seco gran parte di que’ciottoli e ghiaje che ad \nun’altezza vistosa si veggono sospesi tuttora in vari punti \ndella valle fiorentina, non che nel bacino che gli subentra, \noltrepassata la Golfolina. \nLa Val di Chiana, che per molti rapporti geografici trovasi \nnelle condizioni stesse della Val d’Arno di sopra , mentre \ngeologicamente considerata si accosta più facilmente con \nil Val d’Arno di sotto  a Firenze, la Val di Chiana pur essa \nconserva una testimonianza di quanto testè fu accennato. \nCiò apparisce in quella striscia di suolo elevato che corre \nparallelo al canale maestro della Chiana, sino a Bettolle, \nla quale viene lentamente logorata dal tortuoso torrente \nEsse, intorno alle colline di Cesa, di Marciano, di Pozzo e \ndi Fojano. Mentre al di là del canale l’altopiano di \nPozzuolo e di Giojella quasi intatto esiste tuttora, a guisa \nd’istmo palustre, fra il lago di Trasimeno e quello di \nMontepulciano e di Chiusi. \nNé si potrebbe concepire in qual modo interramenti \narenosi, profondi a pari di quelli del Val d’Arno \nsuperiore, potessero depositarsi nella Val di Chiana a \ntanta elevatezza, senza ammettere la preesistenza di \nun’altissima diga naturale, che facendo pescaja alle acque \nfluenti dal Casentino e da Arezzo, obbligasse quest’acqua \na indirizzarsi e ristagnare in cotesta vastissima palude. La \nqual palude potè trovare il suo primo emissario lungo la \nfoce esistente fra lo sprone orientale del monte di Cetona \ne le propagini occidentali del poggio su cui risiede Città \ndella Pieve. \nLa Valle dell’Arno inferiore allo stretto della Golfolina \noffre in molti rapporti geologici una fisonomia che \nassomigliasi a quella della Valle della Chiana. \nEssendochè tanto l’una che l’altra si trovano \nfiancheggiate da due linee di poggi coperti da terreni di \nnatura affatto diversa fra loro, cioè dal lato \ndell’Appennino fanno a entrambe spalliera i terreni \nsecondari stratiformi di grès antico, di calcareo e di \nschisto argilloso, i quali alla base sono coperti da immensi \nbanchi di ciottoli e di ghiaja dell’indole stessa delle rocce \ndesignate. Al contrario, dall’opposto lato volto verso il \nlittorale, si fanno innanzi i poggi di terreno terziario \nmarino. Da questi trovasi divisa la Val di Chiana dalla \nValle dell’Ombrone, come lo è il Val d’Arno inferiore \ndalla Valle dell’Era, e dalla colmata pianura di Pisa. \nFinalmente l’Arno, dopo essersi introdotto nel Delta \npisano accresciuto dalle acque dell’Era, va lentamente serpeggiando lungo i frastagliati sproni del Monte Pisano \nnella direzione di oriente a occidente, sino a che sotto \nall’ultimo ponte di Pisa cede una parte delle sue acque al \ncanale Naviglio di Livorno, e dirige il di più nel \nprolungato suo alveo a libeccio per introdursi nel \nMediterraneo. \nPendenza dell’Arno nei suoi varii bacini. – Le diligenti \noperazioni trigonometriche eseguite sopra tutta la \nsuperficie del Granducato dall'insigne astronomo P. \nGiovanni Inghirami delle Scuole Pie, mentre hanno \nfornito ai geografi l’altezza assoluta di moltissimi luoghi \ned eminenze più importanti della Toscana, possono anche \nservire di qualche ajuto onde dedurre, da elementi \nrigorosi, rapporti meno equivoci sulla livellazione \ndell’Arno ne’suoi varii bacini. \nScende, già si disse, Arno dall’elevatezza di 2320 braccia \nsopra il livello del Mediterraneo. La qual discesa è \ncotanto ripida nelle sue prime mosse che, nel tragitto di \nsette miglia trovasi a Porciano non più alto che 1077 \nbraccia sopra il livello annunziato. Da questo punto sino \nal borgo di Stia, dove l’Arno comincia a correre incassato \nfra gli argini, manca l’altezza positiva, la quale \napprossimativamente non potrebbe valutarsi meno di 250 \nbraccia più bassa del campanile di Porciano. Lo che \ndarebbe dal ponte di Stia a Bocca d’Arno una pendenza di \nbraccia 827 sopra il livello del mare. Da Stia sino al \ndiruto ponte di Bibbiena, che è il tragitto di circa 12 \nmiglia, la discesa dell’Arno si può approssimativamente \ncalcolare 237 braccia. Poichè dall’altezza assoluta di 716 \nbraccia a cui trovasi la cima del poggio di Bibbiena, se si \ndetraggono braccia 126 sino al pelo del fiume, resterebbe \nall’Arno dal ponte rotto di Arcena per scendere al mare \nuna pendenza di 590 braccia; 146 delle quali \ndiminuiscono nella traversa di 12 miglia fra le strette di \nGroppino, di S. Mamante e di Subbiano innanzi d’arrivare \nnella pianura aretina al confluente della Chiassa. \nCotest’altezza di 444 braccia sopra il mare, all’ingresso \nsuperiore del piano di Arezzo, quasi confronterebbe con \nquella di braccia 435 e un terzo presa dalla soglia della \nporta di S. Spirito di detta città. \nÈ un dato importantissimo quello di sapere che la soglia \ndella goletta di Chiana è 402 braccia sopra il livello del \nmare, e che, dalla cresta della foce suddetta fino al pelo \ndell’acqua sotto la caduta, sono braccia 21. 9. 4, cui resta \nda aggiungere l’ardita pendenza di questo punto alla \nbocca della Chiana nell’Arno. \nDalla confluenza della Chiassa fino alla gola dell’Imbuto, \ne di là sino al ponte a Romito, l’Arno corre furioso anzi \nche nò, senza però avere noi dati meno che ipotetici del \nsuo pendìo lungo questa sezione. In quanto spetta alla \nlivellazione del Val d’Arno superiore, certo è che, \nvalutando 36 braccia sopra il livello del vicino Arno \nl’altezza della Porta Campana a Terranuova e di braccia \n45 l’altezza del campanile di Figline sopra il livello dello \nstesso fiume presso questa Terra, il pelo medio delle sue \nacque non dovrebbe essere più che 208 braccia davanti a \nTerranova, e 192 davanti a Figline sopra il livello del \nmare. \nUna norma più sicura sull’altezza assoluta dell’Arno, \nall’ingresso del quale bacino, noi l’abbiamo alla \nconfluenza dello stesso fiume con la Sieve, mercè le \nosservazioni barometriche e trigonometriche \ndell’astronomo prelodato. \nIl quale trovò questo punto 120 braccia sopra il livello del \nmediterraneo, circa 45 braccia più alto dell’Arno \nall’ingresso di Firenze. Alla confluenza della Greve, dopo \navere oltrepassato di quattro miglia la capitale, è l’Arno \ndisceso almeno di altre 25 braccia, per quanto si può \nrilevare dalla livellazione stata presa dalla sommità del \ncampanile della Badia a Settimo, che ascende a 104 \nbraccia sopra il mare. Dalla quale quantità fa d’uopo \ndefalcare l’altezza della torre suddetta, che dalla sua cima \nal livello dell’Armo monta sino a 58 braccia. \nIn conseguenza di ciò alla Badia a Settimo  alla foce \ndell’Arno, vale a dire per 50 e più miglia di tragitto, non \nrestano più che 48 braccia di pendenza, la quale deve \nessere diminuita almeno della metà a Castelfranco di \nSotto stante che la torre di questo castello non è più che \nbraccia 62 e 1/2 sopra il livello del mare, mentre a Pisa il \npelo  dell’Arno, calcolato dalla base del famoso suo \ncampanile, si trova quasi al livello medesimo del \nmediterraneo, le di cui onde nei secoli trapassatisi \navvicinavano assai più d’appresso che oggi nel sono alle \nmura di questa città. – Vedere PISA. \nQuantunque i cardini, sui quali basa la livellazione \ntrigonometrica siano assai più stabili e meglio fondati di \nquelli che somministra il calcolo desunto dalle \nosservazioni barometriche, ciò non pertanto giova \nripetere, che le livellazioni dell’Arno testè accennate sono \ndedotte da pochi elementi approssimativi scevri di un \ncorredo sufficiente per potere corrispondere a quella \nprecisione geometrica che si esigerebbe. \nContuttociò non sarà inutile di rendere qui appresso di \npubblica ragione la livellazione barometrica intrapresa \nnell’anno 1815 dal cavaliere Giovanni de Baillou sopra \nvarie sezioni dell’Arno, a partire dalla sua confluenza con \nla Sieve sino al mare, onde instituire un tal quale \nconfronto con quella desunta per approssimazione dalle \naltezze assolute di vari punti trigonometrici segnalati dal \nPadre Giovanni Inghirami. \n \nPROSPETTO del Pendio generale dell’Arno dalla \nsorgente sino al Mare, approssimativamente dedotto dalle \nosservazioni Trigonometriche del Prof. Pad. Giovanni \nInghirami delle Scuole Pie. \n \nLUOGO della STAZIONE: Da CAPO d’ARNO al \nPONTE di STIA \nDISTANZA delle Stazioni seguendo la tortuosità \ndell’alveo (a Migl. Tosc.): 7 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.):Stazione Superiore \n2320. 0. 0 , Stazione Inferiore 827. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 1493. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 213. 0. 0 \n \nLUOGO della STAZIONE: Dal PONTE di STIA al \nPONTE ROTTO di BIBBIENA \nDISTANZA delle Stazioni seguendo la tortuosità \ndell’alveo (a Migl. Tosc.): 12 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.):Stazione Superiore 827. 0. 0, Stazione Inferiore 590. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 237. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 19. 15. 0 \n \nLUOGO della STAZIONE: Dal PONTE ROTTO di \nBIBBIENA a quello di CALIANO \nDISTANZA delle Stazioni seguendo la tortuosità \ndell’alveo (a Migl. Tosc.): 11 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n590. 0. 0 , Stazione Inferiore 444. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 146. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 13. 5. 5 \n \nLUOGO della STAZIONE: Dal PONTE a CALIANO al \nMULINO dell’IMBUTO \nDISTANZA delle Stazioni seguendo la tortuosità \ndell’alveo (a Migl. Tosc.): 10 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n444. 0. 0 , Stazione Inferiore 350. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 94. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 9. 8. 5 \n \nLUOGO della STAZIONE: Dal MULINO dell’IMBUTO \na FIGLINE \nDISTANZA delle Stazioni seguendo la tortuosità \ndell’alveo (a Migl. Tosc.): 18 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n350. 0. 0 , Stazione Inferiore 204. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 146. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 8. 2. 2 \n \nLUOGO della STAZIONE: Da FIGLINE alla \nCONFLUENZA della SIEVE \nDISTANZA delle Stazioni seguendo la tortuosità \ndell’alveo (a Migl. Tosc.): 14 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n204. 0. 0 , Stazione Inferiore 120. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 84. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 6. 0. 0 \n \nLUOGO della STAZIONE: Dalla CONFLUENZA della \nSIEVE a FIRENZE \nDISTANZA delle Stazioni seguendo la tortuosità \ndell’alveo (a Migl. Tosc.): 13 e 1/2 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n120. 0. 0 , Stazione Inferiore 827. 0. 0  \nDIFFERENZE del LIVELLO fra una Stazione e l’altra \n\n(Brac. Sol. Den.): 45. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 3. 6. 8 \nLUOGO della STAZIONE: Da FIRENZE al MARE \nDISTANZA delle Stazioni seguendo la tortuosità \ndell’alveo (a Migl. Tosc.): 62 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): 75. 0. 0 \nDIFFERENZE del LIVELLO fra una Stazione e l’altra \n(Brac. Sol. Den.): 75. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 1. 4. 2 \n \nLUOGO della STAZIONE: Pendio generale dal PONTE \ndi STIA alla BOCCA d’ARNO \nDISTANZA delle Stazioni seguendo la tortuosità \ndell’alveo (a Migl. Tosc.): 140 e 1/2 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): 827. 0. 0 \nDIFFERENZE del LIVELLO fra una Stazione e l’altra \n(Brac. Sol. Den.): 827. 0. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 5. 17. 9 \n \nPROSPETTO del Pendio dell’Arno dalla sua Confluenza \ncon la Sieve sino al Mare, estratto dalla livellazione \nBarometrica eseguita nel 1815 dal Cav. Giovanni de \nBaillou. \n \nLUOGO della STAZIONE: Dal CONFLUENTE della \nSIEVE con l’ARNO alla Pescaja di Borgognissanti a \nFIRENZE \nDISTANZA delle Stazioni, computata la tortuosità del \nFiume (a Migl. Tosc.): 13 e 1/2 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore \n150. 4. 7 , Stazione Inferiore 85. 10. 6  \nDIFFERENZE del LIVELLO fra una Stazione e l’altra \n(Brac. Sol. Den.): 64. 14. 1 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 4. 15. 10 \n \nLUOGO della STAZIONE: Dalla Pescaja di \nBorgognissanti di FIRENZE a EMPOLI \nDISTANZA delle Stazioni, computata la tortuosità del \nFiume (a Migl. Tosc.): 20 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore 85. \n10. 6 , Stazione Inferiore 55. 12. 10 \nDIFFERENZE del LIVELLO fra una Stazione e l’altra \n(Brac. Sol. Den.): 29. 17. 8 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 1. 9. 10 \n \nLUOGO della STAZIONE: Da EMPOLI al Callone di \nCASTEL FRANCO \nDISTANZA delle Stazioni, computata la tortuosità del \nFiume (a Migl. Tosc.): 12 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore 55. \n12. 10, Stazione Inferiore 24. 4. 4  \nDIFFERENZE del LIVELLO fra una Stazione e l’altra (Brac. Sol. Den.): 31. 8. 6 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 2. 12. 4 \n \nLUOGO della STAZIONE: Dal Callone di CASTEL \nFRANCO a PISA \nDISTANZA delle Stazioni, computata la tortuosità del \nFiume (a Migl. Tosc.): 22 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore 24. \n4. 0, Stazione Inferiore 1. 4. 4  \nDIFFERENZE del LIVELLO fra una Stazione e l’altra \n(Brac. Sol. Den.): 23. 0. 4 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 1. 0. 11 \n \nLUOGO della STAZIONE: Da PISA al MARE \nDISTANZA delle Stazioni, computata la tortuosità del \nFiume (a Migl. Tosc.): 8 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): Stazione Superiore 1. \n4. 0, Stazione Inferiore 0. 0. 0  \nDIFFERENZE del LIVELLO fra una Stazione e l’altra \n(Brac. Sol. Den.): 1. 4. 0 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 0. 3. 0 \n \nLUOGO della STAZIONE: Da FIRENZE al MARE \nDISTANZA delle Stazioni, computata la tortuosità del \nFiume (a Migl. Tosc.): 62 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): 85. 10. 6 \nDIFFERENZE del LIVELLO fra una Stazione e l’altra \n(Brac. Sol. Den.): 85. 10. 6 \nPENDIO dell’A LVEO di ciascuna Stazione per ogni \nmiglio (Brac. Sol. Den.): 1. 7. 7 \n \nLUOGO della STAZIONE: Ricapitolazione del Pendio \ngenerale dal PONTASSIEVE al MARE DISTANZA delle \nStazioni seguendo la tortuosità dell’alveo (a Migl. Tosc.): \n75 e 1/2 \nALTEZZA ASSOLUTA di ciascuna Stazione sopra il \nlivello del Mare (Brac. Sol. Den.): 150. 4. 7 \nDIFFERENZE del LIVELLO fra una Stazione e l’altra \n(Brac. Sol. Den.): 150. 4. 7 \nPENDIO dell’ALVEO di ciascuna Stazione per ogni \nmiglio (Brac. Sol. Den.): 2. 0. 0 \n \nPonti e Pescaje principali dell’Arno. – Ai lavori preparati \ndalla potentissima mano della natura vennero dietro quelli \ndegli uomini, i quali fondarono i primi ponti e le prime \nsteccaje fra i contrafforti delle serre e naturali rattenute \ndei varii bacini, e ciò dopo che, approfondate le creste \ndelle chiuse, furono resi fruttiferi ed abitabili i fondi \npalustri dei già descritti bacini. \nLa storia fisica si accorda con quella sociale per dirci, che \nle pianure del Val d’Arno superiore ed inferiore a Firenze \nfurono le ultime ad essere popolate. Quindi è che \nanderebbe facilmente fallita la lusinga di coloro che andar \nvolessero in traccia di memorie di alcun paese lungo le \nridenti sponde dell’Arno, le quali riferire potessero ad \nun’epoca anteriore a quella, in cui uomini di mare ebbero \nil coraggio di piantare sulla foce dell’Arno i fondamenti \ndella città di Pisa. \nI nomi di Vado, Aeona, Pelago, Aquilia, Palude, Bagno, \nLago, Navacchio, Piscinale, Cetina e tant’altri di simile \nimpasto, indicano tuttora quale fosse lo stato della Valle \ndell’Arno, in epoche non remotissime. \nChe le sue acque spagliassero anche nel medio evo in \nmolte pianure lungo l’Arno ce lo dicono tanti Ripoli, tanti \nBisarni, Isole, Greti di Arnivecchi , di Arnibianchi, di \nArnimorti, Arnicini e Arnacci abbandonati presso le sue \nripe sopra e sotto a Firenze; ce lo dà a conoscere Strabone \nche vide l’Arno scendere da Arezzo tripartito; lo attestano \ngli annali della Repubblica fiorentina, i due Villani, i \nBuoninsegni, i due Ammirati; lo dice una deliberazione \npresa dall’Ufizio dei fiumi e strade (il Magistrato della \nParte) quando, nel 1458, incominciò l’impresa di \nincanalare fra circoscritte sponde il fiume principale della \nToscana. Ma parla più di tutto il decreto scolpito in \nmarmo sopra le porte di Figline, e di San Giovanni in Va l \nd’Arno ed eternamente impresso nel cuore dei possidenti \ndella Valle superiore, quando LEOPOLDO I condonò il \ndebito delle imposizioni dell’Arno, perchè queste \nsuperavano il valore dei fondi scampati al vagante \ndominio del fiume. \nAvvegnaché non soltanto sotto il governo Mediceo, ma \nancora nei tempi della Repubblica fiorentina le spese per \ncagione dell’Arno furono gravose cotanto, che bisognò \npiù volte condonarle alle Comunità e ai particolari, o \nassorbirne i beni. \nChe però, se si eccettuano i ponti di Firenze e di Pisa, è \nvano il cercare simili opere nelle pianure dell’Arno, dove \nmancano contrafforti per tenere in piedi i loro piloni. \nQuelli esistenti nelle diverse sezioni, eccettuate le due \ncittà attraversate dall’Arno, sono dodici di numero; cinque \ndei quali nel Val d’Arno Casentinese; due nell’Aretino; \ntre nel Val d’Arno superiore; uno allo sbocco, e l’altro \nalla chiusa della Valle fiorentina. \nI ponti rotti sono 5; tre dei quali nel Casentino, e due nel \nVal d’Arno superiore. Il più vicino alla sorgente, e il più \nmoderno di tutti si è quello del Mulin di Bucchio, \ncostruito nel secolo che corre con piloni di materiale e \npiano di legno. Esso cavalca l’Arno tre miglia sopra \nPorciano e giova alla via mulattiera che dalla Falterona \nconduce per Londa in Val di Sieve. Supplisce questo \nponte a quello antichissimo delle Molina che rovinò, e di \ncui resta qualche vestigio sotto la chiesa parrocchiale \ndella Grazie, per dove passava l’antica via provinciale che \nda Firenze per la Consuma conduceva nel Casentino. \nIl secondo ponte fu eretto sull’Arno all’ingresso del borgo \nsotto Stia. Esso è costruito tutto di pietra con un solo arco \nche ha una corda arditissima di 37 braccia. Il terzo è \nquello di Pratovecchio, il quale serve di comunicazione \nfra la rocca di Romena posta a cavaliere sulla destra del \nfiume e i paesi situati alla sinistra come è Pratovecchio. \nIl quarto ponte è quello di Poppi, edificato nel secolo XII, \ndal conte Guido il vecchio, innanzi alla qual’epoca si \npassava l’Arno col fodero. Esisteva bensì tre miglia più a \nbasso l’antico ponte di Arcena, alle radici del colle di \nBibbiena presso la confluenza del torrente Vessa.  \nQuest’ultimo di cui si hanno memorie sino dal 1130 è uno \ndei più antichi ponti del Val d’Arno Casentinese posto fra \nArchiano e il Corsalone. Quattro dei suoi archi sono restati in gran parte sepolti nell’antico alveo del fiume, il \nquale si è gettato da un altro lato. (Vedere ARCENA) –  \nRuderi del terzo ponte diruto si riscontrano presso \nall’imboccatura dello stretto di S. Mama  o S. Mamante, a \npiè del colle della Montanina . \nIl quinto ponte esistente nel basso Casentino è quello \ncostruito fra la pieve di Socana e il castello di Rassina \nsulla foce di questo torrente nell’Arno. \nQuasi all’ingresso del Val d’Arno Aretino, fra Subbiano e \nS. Martino sopr’Arno, esiste da tempo immemorabile il \nsesto ponte, detto a Caliano, la di cui pescaja con mulini e \ngualchiera, sino dall’anno 1218, fu per la parte che \nspettava ai Canonici di Arezzo rinunziata ai Benedettini di \nS. Flora; ed è perciò quel mulino tuttora denominato \ndell’Abate. \nIl settimo ponte, quello a Buriano, trovasi all’ingresso \ndello stretto dell’Imbuto o di Monte sopra Rondine. Fu \ncostruito dal Comune di Arezzo, nell’anno 1276, \nprobabilmente sulle vestige di altro più antico ponte che \nin queste vicinanze doveva cavalcare l’Arno sino dai \ntempi romani. \nIl celebre mulino dell’Imbuto apparteneva ad un’altra \nbadia, a quella di S. Trinita dell’Alpi, sul dorso di \nPratomagno, ed il di cui abate nel 1189 affittò la metà del \nmulino di Rondine al pievano di S. Niccolò a Buriano. \nAllo sbocco del fiume nel Val d’Arno superiore, di fronte \nal castello di Laterina, trovasi l’ottavo ponte, esistente \npresso le rovine di uno più antico, detto di Valle o al \nRomito, per ragione di un ospedaletto con chiesa (S. \nCataldo) nel 1109 fondato dai monaci di S. Trinita \ndell’Alpi presso il mulino nel poggio detto tuttora di S. \nCataldo. Anche questo mulino era di una terza badia, di \nquella dei Camaldolensi di Agnano, conforme apparisce \nda una bolla del pontefice Anastasio IV, dell’anno 1154. \n(ARCH. DIPL. FIOR. S. Trinita dell’Alpi fra le \npergamene di Ripoli, e ANN. CAMALD.). \nLe reliquie dell’antico ponte a Romito si possono vedere \nal confluente del borro di Campavane poco innanzi di \ntrovare il nuovo ponte a Valle con gl’avanzi dell’abbattuta \npescaja che ha di fianco il paese di Laterina. \nIl vecchio ponte era basato sopra 5 piloni con 4 archi. \nEsso è segnalato da G. Villani per la sconfitta che ivi, \nnell’anno 1268 a dì 25 di giugno, ricevè la cavalleria di \nCarlo d’Angiò dalle genti di Corradino. Rifondato più \nvolte dalla Repubblica fiorentina, a cominciare dal 1473, \nesso rovinò dai fondamenti nel 1703. Fu rifatto nell’anno \nsusseguente, prima a uno, poi a due archi 200 passi sotto \nall’antico ponte di Valle vicino alla steccaja che conduce \nuna parte delle acque d’Arno nel canale Berigno per \nservire ai mulini di Montevarchi, e di S. Giovanni; canale \nche chiamerei Benigno mercè l’utilità che egli arreca con \nle sue torbe e per quella che rende all’irrigazione degli \norti frequentissimi in cotesto antico granajo dei fiesolani e \ndegli aretini. \nIl nono ponte è quello dell’Incisa, fornito di due pescaje \nsotto al medesimo. – Il decimo è il ponte di Bruscheto \nunito a una steccaja nel popolo di Cetina vecchia. Esso è \ncostruito di piccoli archetti che non alzano più che due \nbraccia sopra il pelo naturale dell’acqua.  \nIl mulino di Bruscheto insieme con uno vicino all’Incisa \napparteneva ai Vallombrosani di Montescalari sino dal \nsecolo XII. \n\nFra questo e l’undicesimo ponte di Rignano esistono due \narchi del cosiddetto ponte rotto nel Piano dell’Isola – Da \nRignano sino a Firenze non vi sono altri ponti (ERRATA : \nsull’Arno; e solamente) sull’Arno sebbene di un vecchio \nponte restino vestigie a S. Ellero; e solamente di uno \nesistito nei primi secoli dell’Era volgare fra Girone e \nCandeli parlano dubbiosamente i cronisti fiorentini. Bensì \nin questo tratto dell’Arno veggonsi numerose pescaje, fra \nle quali sono memorabili quelle di Remole sotto \nPontasieve, di Remoluzzo, di Girone, di Candeli, di \nRovezzano, e di Ricorboli, oltre le dirute steccaje di \nCompiobbi e di Guarlone. L’ultima delle quali aveva di \nfronte la collina di Lusciano famosa per la magnifica villa \ndi Luca Pitti, e l’isola di Bisarno da gran tempo riunita al \npiano di Ripoli mediante lo stradone e i poderi del \nCastelli, oggi del Conte Fossombroni. \nNuovo Bisarno, isole e steccaje si incontravano ne’primi \nsecoli dopo il mille sotto a Firenze tra la badia a Settimo e \nSigna, dove si trova il duodecimo ponte sull’Arno, e di \ncui esistono memorie anteriori di assai al 1326, quando \nesso fu diroccato da Castruccio Antelminelli. – Vedere  \nSIGNA. \nPosteriori di poco a questa medesima età sono i decreti \ndella Repubblica Fiorentina, coi quali fu ordinata la \ndemolizione delle steccaje nel letto dell’Arno \ninferiormente a Firenze sino al di là della Golfolina e di \nCapraja. \nLe pescaje che attraversavano l’Arno dal Ponte a Signa \nsino a Capraja furono demolite per deliberazione presa \ndalla Repubblica fiorentina il dì 27 maggio 1331; previa \nripetute perizie e proteste dei monaci di Settimo. Ai quali \nfurono assegnati in pagamento di quelle opere idrauliche \n3500 fiorini di oro, e per cauzione fu a favore di essi \nipotecato il poggio di Semifonte con 12 tavole pubbliche \nda cambisti poste in Mercato nuovo. Stante una nuova \nRiforma del 13 marzo 1334, che proibì la costruzione di \npescaje alla distanza di 2000 braccia sopra il ponte di \nRubaconte verso oriente, e di 4000 braccia sotto il ponte \ndella Carraja verso occidente, i Reggitori della \nRepubblica fiorentina accordarono la costruzione di una \nnuova pescaja nel 1355 fra Ugnano e Brozzi; e nel 1345 \nfu data la facoltà ai monaci della badia a Settimo di potere \ncostruire una steccaja di giuncheto, o di gabbioni, a \nsimilitudine di quella di Montelupo (de’Frescobaldi), a \ncondizione cioè di non dare ad essa più che braccia due e \nun sesto di scesa, e di essere fornite di due cateratte di \nbraccia 8 di larghezza e altrettante di altezza; con patto \nperò che ogni volta che la Repubblica fiorentina si \nrisolvesse pagare ai monaci di Settimo 2000 fiorini d’oro, \nquesti dovessero demolire affatto la pescaja e gl’annessi \nmulini. – Forse appartenevano a quella di Montelupo gli \navanzi di una pescaja o callone che restano tuttora sotto la \ntorre de’Frescobaldi a Fibbiana. Una sola pescaja, \ndenominata il Callone, esiste attualmente nel Valdarno \ninferiore a Castelfranco di sotto; nella quale sezione non \nvi fu giammai ponte di materiale, comechè di un fodero a \nguisa di guisa di ponte sullo sbocco della strada \nFrancesca in Arno, e precisamente a Fucecchio, faccia \nmenzione un diploma di Federigo II del 1244 (di aprile) a \nfavore degli ospitalieri di Altopascio. – In un passaggio \ncotanto frequentato un’associazione di possidenti, previa \nl’annuenza Sovrana, concorre oggi alla costruzione di un ponte con piano di legname, il quale cavalcherà l’Arno fra \nla chiesa di Pagnana e la villa della Bassa , onde mettere \nin comunicazione l’antica strada Romea, ossia Francesca, \nche da Lucca per la Traversa  guida a Siena e di là va a \nRoma. Di uno o più ponti nel Val d’Arno di Pisa a Cevoli \ne alla Vena parlano i vecchi Statuti pisani, quantunque \nsimili ponti non siano da interpretarsi in senso molto \ndiverso da quello dato al ponte di Fucecchio nel diploma \npoco sopra citato. – Anche in questa vicinanze la società \nsoprannominata medita di poter erigere altro ponte \nconsimile a quello presso Fucecchio, fra Pontadera e \nMontecchio, onde mettere in comunicazione la strada \nRegia pisana con quella lungo la popolosa sponda destra \ndell’Arno. In quanto ai ponti ed altre opere idrauliche \ndelle due città attraversate dall’Arno tornerà in acconcio \nparlarne agli articoli FIRENZE e PISA. Non starò qui a \nrammemorare le alluvioni più famose dell’Arno, come \nquelle che si trovano registrate negli annali, nelle \ncronache ed in altri scrittori toscani, benché meritino di \nessere distinte le terribili piene dell’Arno accadute negli \nanni 1269, 1288, 1333, 1547, 1557 e 1740. – Dirò bensì \nche, se molto e in vari tempi le acque dell’Arno \ndanneggiarono le Valli da esso percorse, non lasciarono \ntampoco di rendere un utile servigio alle possessioni di \nchi seppe trarre profitto dalle sue torbe. Prova ne fanno \nsino dai tempi dei romani i campi ubertosi citati da Tito \nLivio fra Arezzo e Fiesole, e quelli della pianura di Pisa \nsegnalati da Strabone. Né piccolo può dirsi il benefizio \nche da esso ottiene, sebbene assai maggior questo fiume \nsomministrare lo potrebbe, l’industria commerciale, \nmercé la suscettibilità della navigazione da bocca d’Arno \nsino a Firenze in tempi di piogge, e sino al ponte di Signa \nnelle altre stagioni; mentre l’Arno è capace di trasportare i \nfoderi delle abetine di Camaldoli e di Vallombrosa, a \npartire dalla base di quell’Appennino. \nOnde riparare agl’inconvenienti che ostano alla \nnavigazione verso la foce, sia nell’introdursi le barche in \nArno, sia nella loro sortita in mare, fu aperto nel 1603, per \ndecreto del Gran Duca Ferdinando I, un canale artificiale \n(il fosso dei Navicelli ) di circa 14 miglia di tragitto, il \nquale sotto all’ultimo ponte di Pisa, riceve una porzione \ndelle acque dell’Arno, e per S. Pietro in Gradi lungo la \nstrada Regia entra nei fossi di Stagno a Calambrone, di \ndove s’inoltra sino dentro ai bastioni della città di \nLivorno. L’industria manifatturiera potrebbe anch’essa \ntrarre un maggiore partito dalle artificiali e dispendiose \npescaje, le quali in numero di circa 24 fanno tuttora siepe \nall’Arno sopra Firenze; onde mettere in moto altri edifizi \nidraulici, oltre quelli quasi unici de’mulini. – Vedere \nCANALI NAVIGABILI.",
    "original_title": "ARNO",
    "byte_offset": 653150
  },
  {
    "context": "Ad Arnum fl.",
    "title": "ARNO (ALL’)",
    "body": "Mansione antica situata sopra \ndelle strade municipali fra Pisa e Firenze, la quale trovasi \nregistrata nell’Itinerario della Tavola Peutingeriana a \ntrenta miglia sopra Pisa; cioè: da Pisa in Valvata, miglia \ntoscane 9; da Valvata al Porto miglia toscane 17; dal \nPorto all’Arno miglia toscane 4; dall’Arno a Firenze \nmanca il numero delle miglia. – Se non vi fosse tema di \nerrore rapporto al numero delle miglia segnate da \nquell’informe Itinerario, noi per avventura avremmo un \ndato positivo sulla situazione della terza stazione, la quale \n\ndoveva trovarsi verso Fucecchio, e non già a Monte Lupo, \novvero a Capraja, come fu supposto dal Targioni e da \nCluverio; e ciò sul riflesso che le 30 miglia romane \nsegnate fra Pisa e la mansione ad Arnum, corrispondono a \n25 miglia della nostra misura.",
    "original_title": "ARNO (ALL’)",
    "byte_offset": 697260
  },
  {
    "context": "Arnus albus.",
    "title": "ARNO BIANCO",
    "body": "Era probabilmente un ramo \ndello stesso fiume che staccavasi dall’alveo principale alla \npendice occidentale del poggio di Fucecchio nel Val \nd’Arno inferiore. È rammentato nell’itinerario di Filippo \nAugusto sino dal 1191, e in un Diploma di Federico II a \nfavore degli Ospitalieri dell’Altopascio con la data del \nmese di aprile dell’anno 1244, dove appunto attraversava \nla Via Francesca. \nIn questo frequentato passaggio lo stesso Imperatore \naveva concesso agli Ospitalieri d’Altopascio facoltà di \ncostruire un ponte nella strada pubblica dei Romei presso \nFucecchio, super fluvium ARNI ALBI ubi magis fuerit \nexpediens. – Prova evidente è questa, che il ponte prima \ndi quell’età non esisteva nei contorni di Fucecchio, né vi \nfu posteriormente innalzato. Toccava alla vivente \ngenerazione di vedere dopo quasi seicento anni effettuarsi \nun’impresa da tanto tempo desiderata. Forse a questo \ndiversivo dell’Arno referire voleva innanzi al mille \nquell’Arme, canale o altro che fosse, situato tra la \nGusciana e l’Arno. – Vedere ARME",
    "original_title": "ARNO BIANCO",
    "byte_offset": 698108
  },
  {
    "context": "Arni flumen Ostium.",
    "title": "ARNO (BOCCA D’)",
    "body": "Foce \ndell’Arno con un Forte di difesa, e Dogana di frontiera nel \npopolo (ERRATA: di S. Giovanni de’Gaetani) di S. Piero \nin Grado, Comunità Giurisdizione Diocesi \nCompartimento e sette miglia toscane a libeccio di Pisa, \nnel grado 28° 55’ longitudine e 43° 41’ latitudine. – Il \nrialzamento indubitato della pianura di Pisa e delle sue \ninterne vie, la leggera pendenza del suo littorale, e la \nvicinanza di due bocche di fiumi reali, sono la causa \ncostante del progressivo prolungamento del littorale nel \nseno pisano, e a Bocca d’Arno. Se la stessa foce ai tempi \ndi Strabone, cioè 18 secoli addietro, non era che miglia 2 \ne 1/2  (circa 20 stadii) distante da Pisa; se nel secolo XI la \nchiesa di S. Rossore trovavasi poco lungi dalla bocca \nd’Arno e dal lido del mare, si potrà facilmente arguire, \nquanto più prossime a Pisa fossero le onde marine nei \ntempi etruschi. – Vedere PISA e S. ROSSORE. Quando la \nfoce dell’Arno era circa 4 miglia discosta da Pisa fu colà \ncostruito per soccorso dei passeggeri di mare uno spedale \nsotto il titolo di S. Croce alla Foce di Arno, di cui \nabbiamo memorie sino dal secolo XII. (ARCH. DIPL. \nFIOR., S. Bernardo di Pisa) \nFu in seguito (10 luglio 1248) accordato quel locale alle \nmonache di S. Maria Maddalena al Colle della Diocesi di \nLucca, e ridotto a monastero della regola de’Cistercensi \nsotto la protezione di Innocenzo IV. Il quale pontefice, \ncon breve del dì 8 giugno 1251 spedito da Genova, \nesortava i fedeli a voler concorrere con elemosine o \naltr’opere all’edifizio della nuova chiesa e monastero di S. \nCroce alla Foce d’Arno. Dal quale luogo, come troppo \nesposto ai corsari, quelle Recluse sortirono per appressarsi \na Pisa in Ripa d’Arno, dove, sopra un terreno donato loro \n(21 aprile 1266) da un Gaetani, presero a fabbricare il monastero e chiesa di S. Bernardo. – Vedere GAETANI \n(S. GIOVANNI DEI).",
    "original_title": "ARNO (BOCCA D’)",
    "byte_offset": 699210
  },
  {
    "context": "",
    "title": "ARNO (SS. GIUSEPPE E ANNA DI VAL D’)",
    "body": "Casale e \nparrocchia nel Val d’Arno inferiore, Comunità e due \nmiglia toscane a ostro di S. Maria a Monte, Giurisdizione \ndi Castelfranco di sotto, Diocesi di Sanminiato, già di \nLucca, Compartimento di Firenze. – La chiesa è situata \npresso la ripa dell’Arno in un luogo denominato S. \nDonato, da una più antica cappella succursale della pieve \ndi S. Maria a Monte, conosciuta innanzi e dopo il mille \ncol titolo di S. Donato a Pompiano . Ha una popolazione \ndi 455 abitanti– Vedere POMPIANO",
    "original_title": "ARNO (SS. GIUSEPPE E ANNA DI VAL D’)",
    "byte_offset": 701174
  },
  {
    "context": "",
    "title": "ARNO (S. MARTINO SOPR’)",
    "body": "Villaggio con pieve \nantica allo sbocco superiore del Val d’Arno Aretino, nella \nComunità e 3 miglia toscane a grecale di Capolona, \nGiurisdizione  Diocesi e Compartimento di Arezzo. –  \nRisiede sulla destra ripa dell’Arno alla base di un \ncontrafforte di Pratomagno. La sua pieve fu matrice di \nsette popoli, S. Lorenzo a Carbonaja , S. Maria a Caliano, \nS. Bartolommeo a Nussa , S. Maria di Bibbiano, S. Andrea \nin Selvole, S. Lucia di Cenina, e S. Angelo al Colle. – \nAttualmente sono ridotti a tre popoli, S. Maria di \nBibbiano, S. Lucia di Cenina, e S. Apollinare di Belfiore. \nLa parrocchia di S. Martino sopr’Arno conta 317 abitanti.",
    "original_title": "ARNO (S. MARTINO SOPR’)",
    "byte_offset": 701724
  },
  {
    "context": "",
    "title": "ARNO MORTO",
    "body": "Fra gli alvei abbandonati dall’Arno se ne \ncontano diversi lungo la sua Valle; due di questi Arni \nmorti erano nel vall d’Arno Pisano appresso Settimo e \nsotto Vico Pisano (ARCH. DIPL. FIOR. S. Lorenzo alle \nRivolte, e  S. Marta di Pisa.)",
    "original_title": "ARNO MORTO .",
    "byte_offset": 702408
  },
  {
    "context": "",
    "title": "ARNO VECCHIO",
    "body": "Due luoghi conservano questa \ndenominazione nel Val d’Arno inferiore, uno nel piano di \nPontormo, fra Cortenuova e la Tinaja, l’altro nella \nComunità di S. Maria a Monte, rammentato \nnell’Odeporico del Lami.",
    "original_title": "ARNO VECCHIO",
    "byte_offset": 702669
  },
  {
    "context": "",
    "title": "ARONTA",
    "body": "– Vedere RONTA.",
    "original_title": "ARONTA",
    "byte_offset": 702903
  },
  {
    "context": "",
    "title": "ARQUATA",
    "body": "Portava un tal distintivo la contrada situata \nnel piviere di S. Lorenzo alle Corti già detto in Arquata, \nnel Val d’Arno Pisano, Comunità Giurisdizione Diocesi \nCompartimento e quasi 5 miglia  a levante-scirocco di \nPisa. Probabilmente derivò tal vocabolo dalla curva, \narcuata , che in quel punto fa l’alveo dell’Arno, là dove la \nRepubblica di Pisa da’suoi primi tempi ordinato aveva un \ncanale di scolo affluente nel Fosso vecchio , e la di cui \nmanutensione era prescritta in una rubrica de’primi Statuti \nComunitativi di quella città. – Vedere CORTI (S. \nLORENZO ALLE).",
    "original_title": "ARQUATA",
    "byte_offset": 702933
  },
  {
    "context": "in Val di Magra.",
    "title": "ARNUZALO e DOBBIANA",
    "body": "– Vedere \nDOBBIANA. \n ",
    "original_title": "ARNUZALO e DOBBIANA",
    "byte_offset": 703540
  },
  {
    "context": "",
    "title": "ARONDINAJA",
    "body": "– Vedere RONDINAJA.",
    "original_title": "ARONDINAJA",
    "byte_offset": 703605
  },
  {
    "context": "in Val di Serchio.",
    "title": "ARSENALE",
    "body": "Borguccio di poche case \nalla sinistra del Serchio e del fiume Corsonna presso la \nloro confluenza, nel popolo di S. Pietro in Campo, \nComunità Giurisdizione e 2 miglia toscane a maestro- \nponente di Barga, Diocesi e Compartimento di Pisa. Ebbe \nnome da un Arsenale o magazzino eretto dal governo \nmediceo in prossimità di una fucina per fondere il ferro \ndell’isola dell’Elba, ivi tuttora in attività. – Vedere \nBARGA",
    "original_title": "ARSENALE",
    "byte_offset": 703644
  },
  {
    "context": "",
    "title": "ARSICCIOLI",
    "body": "Due località conservano da tempo assai \nremoto questo nomignolo. Una nelle Masse di Città a \nSiena nel popolo di S. Lorenzo a Terenzano fra Siena e \nLecceto. Il quale Arsiccioli ebbe nome forse da un \ncastelluccio appellato Fumalgallo, rammentato nelle carte \ndella badia di S. Eugenio presso Siena sino dal 1054. –  \nVedere TERENZANO delle MASSE di SIENA. – L’altro \nArsiccioli, è nel Val d’Arno inferiore nella Comunità di \nCastelfranco di sotto. Lo stesso nome oggi è dato a una \npossessione posta in piano vicino all’emissario della \nGusciana o Usciana, nella via che conduce da \nCastelfranco a Monte Falcone. Non so se a questa località \npiuttosto che ad altra omonima applicare si debbano \nquelle sostanze in loco Arsicciola, che insieme col prato \njuxta paludem Auctiane (padule di Fucecchio) nell’anno \n754 dal nobile Walfredo di Pisa furono assegnate in dote \nalla sua badia di Monteverdi; né saprei asserire che fosse \nl’Arsicciole medesima di quella, cui riferisce altra \npergamena dell’Archivio Arcivescovile di Lucca \ndell’anno 789, quando un certo Celso testò a favore di un \nmonastero di donne dedicato a S. Tommaso nella Diocesi \ndi Pistoja (era forse quello di Capraja) la sua corte in loco \nArsicciole. Certo è che all’Arsiccioli di Castelfranco di \nsotto si applicano molto più chiaramente altre carte \nlucchesi sotto gli anni 766, 787, 1010 eccetera nelle quali \nè specificata assai meglio la località di Arsiccioli presso \nArme e la diruta chiesa di S. Quirico a (ERRATA: \nGusciana.) Gusciana. Un altro Arsiccioli dava il nome alla \ndistrutta chiesa di S. Michele nella Comunità di \nGambassi.",
    "original_title": "ARSICCIOLI",
    "byte_offset": 704105
  },
  {
    "context": "",
    "title": "ARSINA",
    "body": "Casale in Val di Serchio con chiesa parrocchia. \nintitolata a S. Frediano nel piviere di Torri, Comunità \nGiurisdizione Diocesi e Ducato di Lucca, da cui è circa 4 \nmiglia toscane a settentrione. – Risiede alla pendice \noccidentale del poggio di Monte Catino di Val di Serchio, \nalla destra di questo fiume, e della strada provinciale che \nrimonta il torrente Freddana per andare a Camajore e \nlungo il littorale. La parrocchia di Arsina conta 263 \nabitanti.",
    "original_title": "ARSINA",
    "byte_offset": 705769
  },
  {
    "context": "",
    "title": "ARSOLI",
    "body": "– Vedere AGATA (S.) a ARFOLI.",
    "original_title": "ARSOLI",
    "byte_offset": 706245
  },
  {
    "context": "Arsulae.",
    "title": "ARSOLE",
    "body": "Con questo nome chiamavasi una \ntenuta in Val di Serchio fra i bagni a S. Giuliano e Avane \nrammentata in due Privilegi da Corrado II e da Federigo I \nspediti nel 1138 e 1178 a favore degli Arcivescovi di Pisa. \n– Vedere AVANE",
    "original_title": "ARSOLE",
    "byte_offset": 706298
  },
  {
    "context": "Artiminum o Arctiminum.",
    "title": "ARTIMINO",
    "body": "Villa già stata dei \nGranduchi con Barco, anteriormente castello con chiesa \nplebana (SS. Maria e Leonardo) nel Val d’Arno fiorentino \nsull’ingresso dello stretto della Golfolina, nella Comunità \nGiurisdizione e 4 miglia toscane a scirocco di \nCarmignano, Diocesi di Pistoja, Compartimento di \nFirenze, che è 11 miglia toscane a levante. Trovasi tra \nSigna e Capraja nella sommità d’un poggio che propagasi \ndal fianco meridionale del Monte Albano, bagnato a \nsettentrione e a levante dal torrente Elsana, o Erzana, e dal \nfiume Ombrone, mentre a scirocco e a ostro l’Arno solca \nintorno alle sue pendici. Questo poggio presentasi sotto \nforma di un bastione all’ingresso superiore dello stretto \n(Arctus) della Golfolina. Fu nei primi secoli dopo il mille \ncastello di frontiera del Comune di Pistoja, il quale, \nmediante la sua posizione vantaggiosa che è quasi chiave \ndel Val d’Arno inferiore, occupò per lunga pezza un posto \nimportante, quando i suoi abitanti godevano di una tal \nquale indipendenza politica sotto l’accomandigia dei \nPistojesi, sino a che la Repubblica fiorentina lo tolse \nmomentaneamente nel 1204 dal loro dominio. Nel 1219 il \npopolo di Artimino era tornato all’obbedienza dei \nPistojesi, espulsi nel 1225 nuovamente di là dall’oste \nprenominato, il quale atterrò le mura di questo castello, e \nmenò in Firenze coi prigioni la campana della Comunità. \nRimurato e fortificato da Castruccio, Artimino fu \nnuovamente investito, assediato e dopo forte battaglia \npreso da’fiorentini, il dì 27 d’agosto 1327. (G. VILLANI. \nAMMIRATO Storie fiorentine) Quindi per trattato \nfirmato in Firenze il 24 di marzo 1329, (1330 storia \ncomune) fu accordato con i Pistojesi che i castelli di \nArtimino, di Carmignano, di Castellina di Limite, di \nVitolino e di Bachereto dovessero governarsi metà a parte \nGuelfa, e metà a parte Ghibellina. (ZACCAR. Anecd. \nPistor.) – D’allora in poi il distretto politico di Artimino \nfu riunito al Contado fiorentino; e dopo la stessa epoca \nquella popolazione aggiunse alla divisa, o sigillo \ncomunitativo, il giglio di Firenze sopra un drago marino. \n– I suoi speciali Statuti riformati furono d’ordine di \nCosimo I, nel 1559, da quattro illustri fiorentini, Rucellai, \nRidolfi, Federighi e Mannucci. Artimino non era più che \nuno scheletro di castello, allorché il Granduca Ferdinando \nI, recandosi un giorno a caccia nel suo Barco di Monte \nAlbano, giunto che fu sul poggio di Artimino vecchio, \ndove dalla parte di Firenze scuopresi una vaga e spaziosa \nveduta di quella popolosa campagna, disse al suo \narchitetto Buontalenti: “Bernardo, intorno a questo luogo \nappunto, ove tu mi vedi, io voglio un palazzo che sia \nsufficiente per me e per tutta la mia corte; or pensaci tu, e \nfa’presto.” E da lì a poco fu innalzata, nel 1594, sul luogo \nindicato la regia villa di Artimino, quella stessa che \nunitamente a estesi poderi e ad un Barco murato, di due \nmiglia di circuito (quello della Pineta) LEOPOLDO I \naccordò al marchese Bartolommei di Firenze, alla cui \nfamiglia il poggio di Artimino in gran parte oggi ancora \nappartiene. La contrada è celebre per vini squisiti che \nproducono le sue vigne piantate fra il galestro e il \nmacigno in luogo delle antiche pinete. La scoperta ivi \nfatta nei secoli trapassati di qualche anticaglia, idoletti di \nbronzo e cose simili, fece sospettare alcuni scrittori che \nArtimino fosse stato un paese di qualche considerazione \nsino dai tempi etruschi; o che, potesse ripetere la sua \ndenominazione da qualche romano individuo per nome \nArtimino; mentre non sarebbe anche improbabile che il \ncastello e poggio in questione avesse preso il suo nome \ndalla fisionomia della località, siccome io dubiterei, quasi \ndire volesse Arctus minor, ossia stretto minore, in \nconfronto di quello più basso e più esteso della Golfolina. \nComunque sia, certo è che di qua trasse i natali l’illustre \nfamiglia Ricciardi, la quale venne a stabilirsi in Firenze \ndopo il trattato del 1329 poco sopra rammentato, e i di cui \nbeni di suolo situati nel distretto di Artimino furono in \ngran parte acquistati dalla Casa de’Medici in servizio \ndella reale Villa (MANNI, Sigilli). Il piviere di Artimino \ncomprende quattro popoli, insieme con quello della pieve; \n1. SS. Maria e Leonardo di Artimino; 2. S. Stefano alle \nBusche, ora al Poggio alla Malva; 3. S. Michele a \nComeana; 4. S Martino in Campo, già monastero. La \nparrocchia di Artimino conta 509 abitanti. – \nVedere ALBANO (MONTE), CARMIGNANO, e \nGOLFOLINA.",
    "original_title": "ARTIMINO",
    "byte_offset": 706549
  },
  {
    "context": "",
    "title": "ARZELATO, o ARZELATA",
    "body": "Villaggio con rocca diruta \ne chiesa parrocchiale (S. Michele) nella Val di Magra, \nComunità di Zeri, da cui è 6 miglia toscane circa a levante \nGiurisdizione e Diocesi di Pontremoli, già di Sarzana, \nCompartimento di Pisa. Risiede sul dorso di uno sprone \norientale del monte Rotondo fra i torrenti Gordana e \nTeglia influenti alla destra della Magra sotto Pontremoli e \ninnanzi di Filattiera. Appartengono al popolo di S. \nMichele ad Arzelato, alcune borgora spicciolate di pastori \ncoi nomi di Coradagola, Roncosecco e Pietra Piccanta. \nLa contrada sterile e frigida anzi che nò somministra poca \nrisorsa, oltre quella dei castagni, patate e pascoli naturali. \nHa una popolazione di 210 abitanti.",
    "original_title": "ARZELATO, o ARZELATA",
    "byte_offset": 711142
  },
  {
    "context": "",
    "title": "ARZENGIO, e CASTELLO D’ARZENZIO",
    "body": "Villaggio \ncon gli avanzi di un castellare e parrocchia (S. Basilide) in \nVal di Magra nella Comunità, Giurisdizione Diocesi e \nquasi 2 miglia toscane a greco di Pontremoli, \nCompartimento di Pisa. È una borgata in monte alla \nsinistra del fiume Magra e della strada provinciale della \nCisa o Parmigiana. Da essa prende il nomignolo l’antica \nchiesa di S. Basilide, che ha una popolazione di 122 \nabitanti.",
    "original_title": "ARZENGIO, e CASTELLO D’ARZENZIO",
    "byte_offset": 711873
  },
  {
    "context": "già SCIANELLO in Val di Chiana. ",
    "title": "ASCIANELLO",
    "body": "Villaggio con chiesa parrocchiale (SS. Vincenzo e \nAnastasio) nella Comunità Giurisdizione Diocesi e 3 \nmiglia toscane a settentrione di Montepulciano, \nCompartimento di Arezzo. Questa borgata sparsa di case \ndi campagna risiede alla base del Monte Follonica fra il \ntorrente Salarco e la strada Longitudinale sulle tracce \ndell’antica Cassia. La nobile famiglia del Pecora che signoreggiò in Montepulciano sua patria possedeva vigne \ne case ancora nelle pendici di Ascianello, come può \ndedursi dal testamento dettato nel 1358 da Donna Fiesca \nfiglia del marchese Moroello Malaspina, vedova lasciata \ndal conte Marcovaldo di Dovadola, e passata a seconde \nnozze con Niccolò del Pecora, allora tiranno di \nMontepulciano. (ARCH. DIPL. FIOR. Crociferi di \nFirenze). La parrocchia di Ascianello ha 379 abitanti.",
    "original_title": "ASCIANELLO",
    "byte_offset": 712324
  },
  {
    "context": "in Val di Sieve.",
    "title": "ASCIANELLO o SCIANELLO",
    "body": "Casale \nfra Monte Poli e la pieve di S. Agata al Cornocchio, il cui \npopolo (S. Jacopo a Ascianello) da lunga mano fu \naggregato a quello della pieve prenominata, nella \nComunità, Giurisdizione e 3 miglia  circa a settentrione di \nScarperia, Diocesi e Compartimento di Firenze. Vi ebbero \nSignoria i nobili Cavalcanti della consorteria degli \nUbaldini, discendenti da un Guinigingo, o Winigi, signore \ndi altra diruta bicocca di quel piviere, devastate entrambe \ndai Ghibellini dopo la vittoria di Montaperto (1260). \nAscianello  trovasi compreso nel numero dei castelli che \nFederigo II accordò in feudo a Ugolino di Albizzo degli \nUbaldini con diploma dato nel campo di Monte Mario \nsopra Roma, il dì 25 novembre 1220. – Vedere  \nSCIANELLO.",
    "original_title": "ASCIANELLO o SCIANELLO",
    "byte_offset": 713199
  },
  {
    "context": "",
    "title": "ASCIANO nel piano di Pisa",
    "body": "Castello con pieve (S. \nGiovanni Batista) alla base occidentale del Monte Pisano, \nnella Comunità Giurisdizione e circa 2 miglia toscane a \nscirocco dei Bagni a S. Giuliano, Diocesi Compartimento \ne quasi 5 miglia toscane a levante di Pisa. – Risiede sulle \nestreme pendici di Monte Bianco , detto anche delle Fate, \nche è una propagine del Monte dei Bagni, formato di \ncalcareo ora compatto, ora granoso e cristallino, sparso di \ncristalli di quarzo jalino, attraversato da vene talcose, e da \nstraterelli di selce corneo con qualche impronta di \nconchiglie fossili ivi scoperte dal professor Paolo Savi. \n(Vedere MONTE PISANO.) – Dalle vicinanze di Asciano \npresso al palude scaturisce l’acqua acidula, detta Acqua \nSanta , scoperta nel secolo scorso dal dottor Bazzanti \nfiorentino. Essa è fredda, limpida e di un grato sapore \nacidulo. Fu analizzata dal dottor Mesne e dal professor \nGiorgio Santi. L’ultimo dei quali vi trovò per ogni cento \nlibbre Acido carbonico 3740 pollici cubici; Carbonato di \ncalce grani 244; Carbonato di magnesia, grani 109; \nIdroclorato di soda, grani 338; detto di magnesia, grani \n177; Solfato di soda, grani 312; detto di calce, grani 654; \ndetto di magnesia, grani 275; Allumina grani 38; Silice, \ngrani 9 – Vedere ACQUE MINERALI. Dal poggio di \nAsciano fra le rocce calcaree e sopranominate zampillano \nle limpide e copiose fonti state allacciate e condotte sopra \ngrandiose arcate nella città di Pisa sino dal principio del \nsecolo XVII. – Vedere ACQUEDOTTI DI PISA La \nmemoria più antica di questo castello si riscontra in una \npergamena della Primaziale di Pisa all’anno 975. Nel \n1168 fu assalito e preso dai Lucchesi, e finalmente \ndiroccato nel 1315 da Uguccione della Faggiuola. La \npieve di Asciano (ERRATA: non conta parrocchie \nsuccursali) conta la sola parrocchia di Agnano, ed ha una \npopolazione di 1396 abitanti. \n ",
    "original_title": "ASCIANO nel piano di Pisa",
    "byte_offset": 713992
  },
  {
    "context": "in Val d’Elsa.",
    "title": "ASCIANO o SCIANO",
    "body": "Casale con \nparrocchia (S. Margherita) nell’antico piviere di S. \nJerusalem in S. Donnino a Lucardo, Comunità \nGiurisdizione e 3 miglia toscane a levante e scirocco di \nCertaldo, Diocesi e Compartimento di Firenze. – A questo \npopolo, che un dì faceva parte del piviere di Semifonte, fu \nannesso nel 1802 quello di S. Maria a Lancialberti situato \nfra Asciano e l’Elsa. – Vi ebbe padronato la nobile \nfamiglia fiorentina Grifoni, stata signora di vasti poderi in \nquesta contrada. – È dubbio assai se, a Asciano di Val \nd’Elsa o ad altro omonimo esistente o perduto, riferisca \nuna carta dell’anno 870 riportata dal Muratori (Ant. M. \nAev. T. III), quando un conte Rodolfo abate \ncommendatario del famoso monastero Agonense rinunziò \nall’imperatrice. Engilberga due corti possedute da quel \nmonastero in Toscana, e situate nei luoghi di Paterno, e di \nAsciano. Vero è per altro che un Paterno esisteva nel \nsecolo XI nel piviere di S. Pancrazio a Lucardo, detto \noggi in Val di Pesa. (ARCH. DIPL. FIOR. Passignano, \nfebbrajo 1079) – Vedere SCIANO  \nLa parrocchia di S. Margherita d’Asciano ha 337 abitanti.",
    "original_title": "ASCIANO o SCIANO",
    "byte_offset": 715909
  },
  {
    "context": "già SCIANO (Ad Scanum o Siscanum).",
    "title": "ASCIANO in Val d’Ombrone",
    "body": "– Terra cospicua murata, Capoluogo di \nComunità, residenza di un potestà nel vicariato di \nAsinalunga, sotto la Ruota di Siena, con cancelleria \ncomunitativa, nella Diocesi di Arezzo, Compartimento di \nSiena. \nLa situazione topografica di tanti Sciani Scianelli posti a \nprincipio di una salita induce a congetturare che la loro \netimologia sia stata presa dal latino Scandere o Scansio, \ncome il punto dove comincia ad essere la strada \nmontuosa. \nRisiede infatti Asciano sulla ripa sinistra dell’Ombrone a \npiè del poggio di Montalceto nel 29° 14’ longitudine, e \n43° 14’ latitudine sulla strada Regia Lauretana, 15 miglia \ntoscane a scirocco di Siena, circa 26 miglia toscane a \nlibeccio di Arezzo. È fiancheggiato a ostro dal borro \nCopora, (Cupra) mentre dal lato opposto precipitoso \nscende dalle sue tartarose rupi il torrente Bestina o \nBessina delle antiche carte. \nÈ assai bene fabbricata e regolarmente divisa con due \nsobborghi, uno dei quali, detto di Campalboli  trovasi fra il \nponte di Ombrone e la porta Senese ossia de’Bianchi; \nl’altro alla sortita superiore della Porta Massini o di \nAsinalunga; e chiamasi il Prato. Questo ultimo faceva \nparte del vecchio castello di Asciano, e sino dal secolo XI \nportava il nome di Prato Maggiore. – La terra è \nattraversata nella sua maggiore lunghezza da un grandioso \nborgo fiancheggiato da comode e assai pulite abitazioni, \nalcune delle quali hanno l’aspetto di palazzotti. Ha due \npiazze, una delle quali assai vasta serve ai settimanali \nmercati, e tutte provviste di copiose fonti pubbliche, e \nalcune di esse ornate di sculture. Assai decorose sono le \nchiese, e talune di esse vaste e di buon disegno, con \nqualche non dispregevole dipinto. Un ospizio per gli \nesposti, una scuola elementare e un piccolo teatro, sono li \nstabilimenti di pubblica beneficenza e d’istruzione. \nFinalmente Asciano, se non è la Terra più copiosa di \nabitanti, è certamente la più vasta e la più vaga di tutto il Compartimento senese. \nIl suo primo nome fu Scano, talvolta detto anche Siscano. \nEssa era  castello con cassero gentilizio, quando diede il \ntitolo alla contrada e alla famiglia dei conti Scialenghi \nsuoi antichi signori, i quali sino dal secolo IX dominarono \nin Asciano, in tutta la Scialenga e nella Berardenga, \ninnanzi che suddivisi in varie famiglie prendessero i \ncognomi di conti Manenti, Ardenghi, Berardenghi o \nScialenghi . \nErano del numero di questi ultimi i potenti Cacciaconti e \nCacciaguerra , alla quale prosapia apparteneva quel \nscialacquatore Caccia  d’Asciano, segnalato dall’Alighieri. \n(Inferno XXIX). \nTrovasi memoria di quest’Asciano nel principio del \nsecolo VIII, quando fu promossa la lite sulla giurisdizione \nspirituale di alcune pievi della Diocesi aretina, situate nel \nterritorio senese. Fra le medesime  era compresa la chiesa \nbattesimale di S. Ippolito di Asciano, o in Axiano , il cui \nfonte venne traslocato nel secolo XI nella nuova chiesa di \nS. Agata. La quale pieve, insieme con altre del Chianti e \ndi Val d’Ombrone, nell’anno 1045, fu da Immone \nvescovo di Arezzo data in amministrazione al capitolo \ndella sua Cattedrale. (ANN. CAMAL.) \nLa chiesa di S. Agata venne eretta in collegiata nel 1542, \nprima con 4, poi con 6 canonici e due dignità. \nDipendevano da essa molte chiese dell’antico suo piviere, \nrammentate in una bolla di Alessandro III diretta al \npievano di Asciano. \nErano di questo numero, le canoniche di Grossennano, di \nS. Lorenzo e S. Andrea alle Serre di Rapolano e di S. \nGiovanni a Montecontieri, la pieve vecchia di S. Ippolito \ndi Asciano, la parrocchia, di S. Maria a Monte Mori, di S. \nTommaso in Rancia, di S. Lucia di Castelvecchio, di S. \nPietro a Fontodori, di S. Fabiano a S. Gemignanello, S. \nNiccolò di Campalboli , S. Angelo di Colle d’Avena; \nl’ospedale di S. Giovanni di Asciano e l’Eremo di \nMontalceto; tutte chiese comprese nel circondario \ncomunitativo di Asciano. \nAttualmente si conservano suffraganee della collegiata di \nAsciano le parrocchie di S. Jacopo a Montecalvoli, di S. \nGiovanni a Montecontieri, e di S. Ippolito a Montalceto . – \nLa chiesa con l’annesso ospitale di  S. Giovanni di \nAsciano divenne commenda de’cavalieri Gerosolimitani \ndel priorato di Pisa. Essa è sotto altro titolo tuttora \nfrequentatissima, ufiziata e mantenuta da una \nconfraternita laicale. Esiste sopra la porta della sua \nfacciata una iscrizione del 1323, relativa alla \nrestaurazione del tempio di S. Maria e S. Giovanni Batista \nfatta dal commendatore Francesco Federigo Spadafuori . \nRiferisce indirettamente alla pieve di S. Agata d’Asciano \nil testamento di uno dei conti Scialenghi, quando Ranieri \nfiglio del conte Walfredo, nel luglio dell’anno 1040, \ndestinò un vistoso legato alla chiesa di S. Martino e S. \nNiccolò in Val di Chiana, consistente in varie possessioni, \nalcune delle quali situate nel piviere di S. Agata \nd’Asciano: un vigneto, cioè, posto fra la via pubblica e il \nRio Cupra , e la sua porzione di terra situata in vocabulo \nPrato Majore et in Sculculi infra Plebem S. Agathae. \n(ARCH. DELLA CATT. DI AREZZO, Carte della badia \ndi S. Flora). \nUn dinasta di Asciano, Ildebrandino del fu Cacciaguerra, \nnel 1169 (16 settembre) rinunziò per la sua parte la \nporzione di diritti su questo paese alla Repubblica di \nSiena, la quale, al dire di alcuni storiografi, ordinò la \ndemolizione della rocca posta nella parte più elevata del \nvecchio castello presso al Prato, dove poi fu innalzata la \ngrandiosa chiesa e convento dei Francescani minori. – \nAsciano però non aveva cessato d’essere sotto il dominio \nbaronale dei conti Scialenghi, per cui i Senesi \nosteggiarono, e quindi per contratto del 17 aprile 1212 \ncomprarono dai conti Ubertino e Walfredo, e l’anno \nappresso da altri dinasti della stessa consorteria, le \nrespettive porzioni del castello, appartenenze e \ngiurisdizioni si Asciano. Avanti la stessa epoca uno dei \nloro consorti, il conte Manente di Sarteano, potè disporre \ndella sua quarta parte del castello d’Asciano a favore della \nCattedrale e del vescovo di Chiusi, cui ben presto seguì \nl’annuenza del pontefice Celestino III con bolla spedita \nnel 1191 a Tebaldo vescovo Chiusino. (UGHELLI Ital. \nSacr.; ANN. CAMALD.). \nNel 1234 il castello di Asciano fu investito, preso e guasto \ninsieme con 43 fra castelli, ville e rocche dai Fiorentini, \nche nell’anno 1174 avevano sconfitto i Senesi nella stessa \ncontrada. – Tornato ben presto in potere della Repubblica \ndi Siena, Asciano fu meglio fortificato, e posteriormente \ncinto di un nuovo e più esteso giro di mura, nel 1351; \nassegnando agli indigeni che vi tenevano case e poderi la \ncontribuzione per la metà della spesa. (DEI, Cronica \nSenese). \nNon si conoscono posteriori rinnovazioni di mura \ncastellane intorno ad Asciano; talchè vi è ragione di \ncredere che quelle tuttora superstiti appartenere possano \nalla suddetta età. \nAsciano dopo l’anzidetta epoca sino ai tempi attuali \nseguitò fedelmente la sorte dei Senesi, i quali nel 1554 \ndovettero cedere al diritto del più forte chi li diede a \nCosimo I per essere incorporati al suo dominio. \nComunità di Asciano. – Il territorio comunitativo di \nAsciano abbraccia una superficie di 62559 quadrati, \nde’quali quadrati 2343 sono occupati da fiumi, torrenti e \nda pubbliche strade con una popolazione di 6356 abitanti, \ncorrispondente a 81 individui per ogni miglio quadrato \nimponibile. \nTutto il distretto acquapende nell’Ombrone, o nei torrenti \nsuoi tributari. Esso ha la figura di un romboide, di cui \nl’angolo volto a maestro del capoluogo s’inoltra quattro \nmiglia  vicino a Siena, e quello che guarda a levante \nspingesi con un’augusta striscia di terra sino alle sorgenti \ndel fiume Asso sul dorso di Montalceto. \nIl capoluogo risiede alquanto più discosto dal confine \noccidentale di quel che lo sia dal lato orientale. Trovasi il \nsuo distretto a contatto con sette Comunità; cioè con \nTrequanda, S. Giovanni d’Asso, Buonconvento, \nMonteroni, Masse di S. Martino di Siena, Castelnuovo \nBerardenga e Rapolano. – Fra questa ultima Comunità e \nquella di Trequanda entra per poche braccia di terreno la \nComunità di Asinalunga sulla cima di collalto, presso la \nFornace della Casa bianca e la Strada Regia Lauretana. \nQuivi è un termine a 4 facce con i nomi delle 4 Comunità \nche sono a contatto. A partire da questo punto, volgendosi \na levante incontrasi la Comunità di Trequanda, e poco \ndistante la sorgente occidentale del fiume Asso, il di cui \ncorso serve di limite dalla schiena di Montecalvoli sino al \ndi sotto del poggio di collo bianco. Costà la Comunità di Asciano lascia a sinistra il fiume \nAsso e la Comunità di Trequanda per dirigersi da libeccio \na ponente verso il borro Vespero , restando a contatto fino \nlà con la Comunità di S. Giovanni d’Asso. Alla strada \ncomunitativa, che da Buonconvento per Chiusure porta ad \nAsciano, subentra la Comunità di Buonconvento, con la \nquale giunge al fiume Ombrone, e di conserva lo \nrimontano: questa a destra, Asciano a sinistra \ncamminando verso settentrione; finché il territorio di \nAsciano piega a ponente sotto la piaggia di Montacuto, \nlungo il borro di S. Andrea. \nAl poggio di Bossinina trova la Comunità di Monteroni, \ndove forma un angolo sporgente per andar incontro ai \nfossi Causa e Villanuova , la cui piaggia rasenta sino a che \ntrova il torrente Biena. Questo gli serve di li mite naturale \nsino sotto al poggio di Medane, dove fa un angolo \nrientrante, il cui lato destro verso ponente s’inoltra sino al \nfiume Arbia. \nIvi lascia la Comunità di Monteroni e trova quella delle \nMasse di S. Martino di Siena, con cui fronteggia per circa \ndue miglia dal lato di maestro lungo l’argine sinistro \ndell’Arbia. Il quale fiume risale sino al Ponte delle \nTaverne; e lasciatolo a sinistra, subentra la Comunità di \nCastelnuovo Berardenga, con cui resta a contatto nel lato \nsettentrionale da primo lungo la nuova strada Regia da \nSiena a Arezzo, quindi per l’alveo del torrente Biena sino \nalla Torre a Castello. Costà trova le sorgenti del borro \nCampaje , con cui riscende nell’Ombrone, e incontra la \nComunità di Rapolano costeggiando per poco insieme con \nessa contro le acque del fiume prenominato, sino a che, \ngiunto alle pendici orientali del Monte SS. Marie, corre \nverso levante a trovare il borro di Montecaci, quindi \nattraversa la via comunitativa di Rapolano, sale il poggio \ndi Acquaviva presso alle fonti del torrente Bestina e di là \nentra nella strada Regia Lauretana, la quale serve di \nconfine alle due Comunità dalla chiesa del poggio Pinci \nsino al poggio della Cannelle e alla Fornace della Casa \nBianca, dove ritrova la Comunità di Asinalunga e un \npasso più oltre quella di Trequanda. \nL’Ombrone e l’Arbia sono i due fiumi che passano nella \nComunità di Asciano; l’Asso ne lambisce per breve tratto \nall’oriente i confini. – Copioso è il numero dei torrenti \nfossi e rii che attraversano o che hanno origine in questa \nstessa contrada. Il maggiore di tutti è la Biena che nasce 7 \nmiglia toscane a settentrione di Asciano, e dopo un \ntortuoso giro fra le piagge cretose di Mucigliano, Leonina, \nMonselvoli e Medane, entra nell’Arbia 7 miglia toscane a \nponente di Asciano presso a Monteroni. Più breve \ntragitto, ma più importante per la parte fisica ed \neconomica è quello percorso dal borro Bestina , il quale \nscende dal poggio Pinci, fra rupi di spugnone tartaroso, \nrasentando le mura settentrionali del vecchio castello di \nAsciano e mettendo in moto molti mulini prima di \nscaricarsi nell’Ombrone. \nLa natura del suolo, da cui è coperta la superficie \nterritoriale di questa estesa Comunità, appartiene nella \nmassima parte a quel gruppo di terreni marini che alcuni \ngeologi appellano Proteico , noto nel Senese col nome di \ncrete, nel Volterrano e nelle Pisane colline col titolo di \nmattajone, o di biancane . – Consiste esso in una marna \nargillosa color grigio azzurrognolo copiosissima di \nmolluschi fossili marini univalvi e bivalvi di vario genere \ne grandezza. – Il Dottor Annibale Baldassarri di Siena, e \nl’abate Ambrogio Soldani di Poppi furono dei primi \nnaturalisti che a contare dalla metà del secolo XVIII \ncominciarono a studiare, e quindi con più impegno e con \nocchio filosofico il prof. Gaspero Mazzi va esplorando \na’tempi nostri cotesta interessantissima porzione di \nterritorio toscano. \nLimitandoci noi per ora alla contrada in questione, essa, a \npartire dalle Taverne di Arbia sino alla sorgente \ndell’Asso, mostra apparentemente la porzione di un antico \nletto di mare sparso di tumuli e di gibbose irregolari dune, \npresso che tutte coperte di crete marnose conchigliari. –  \nScrepolate ed arse nell’estiva stagione, traversate quasi a \ncapriccio da sinuosi torrenti e fiumi, che si tracciarono la \nvia fra altissime ripe, girando intorno a profonde voragini \nd’intralciati valloni, tali crete cenerognole col loro \nmonotono aspetto producono una trista impressione agli \nocchi e alla mente di coloro che penetrano costà dalle \nridenti popolose valli dell’Arno, della Pesa o della \nChiana. \nA simili crete, quasi che spogliate fra il luglio e il \nsettembre di vita vegetativa e animale, sovrastano nei \npunti culminanti delle piagge, o nei luoghi più difesi dagli \nagenti meteorici, strati ripetuti e orizzontalmente dis posti \ndi un tufo arenoso calcareo color leonato e friabile, sparso \npur esso, sebben in minor copia, di corpi organici marini, \ne talvolta terrestri, i quali non di rado alternano con \nsedimenti ghiajosi. È in quest’ultima qualità di terreno, \ndove la natura mostrasi più rigogliosa, meno interrotta la \nvegetazione, più frequente l’abitato, in maggior copia e di \nqualità più salubre le acque potabili. Avvegnachè, se nelle \ncrete allignano sì bene le graminacee e divengono cotanto \nsaporiti i prodotti delle loro pasture, altronde preferiscono \ndi vivere nei sovrapposti tufi, non tanto le viti, gli ulivi, e \naltri alberi di alto fusto, ma vi si trova maggior copia di \npiante dicotiledoni. Cosicché, mentre appariscono deserte \nle piagge cretose, nelle prominenze coperte di tufo si \nveggono le reliquie di numerosi castelli o rocche degli \nantichi conti della Scialenga, le pievi, le fattorie agrarie, e \ni più frequentati gruppi delle superstiti popolazioni. \nArgomento plausibile che la contrada fra l’Arbia e \nl’Ombrone da varii secoli, trovandosi smantellata e priva \ndi quella più fertile e forse più salutifera scorza terrosa, \nandò fisicamente ed economicamente deteriorando di \ncondizione.  \nDiversamente vanno le bisogne intorno alle pendici dei \npoggi meridionali, che separano la valle dell'Ombrone da \nquella della Chiana. – Dalle vicinanze di Asciano sino alla \nvetta di Collalto la natura mostrasi costantemente operosa \nsotto la crosta di quei poggi, sia che si volga l’occhio a \nsettentrione verso Rapolano,sia che uno si diriga a levante \nsul poggio di Montalceto. È nelle viscere di tali pendici \nmarnose, non che di altri luoghi limitrofi, dove esiste una \ncontinua tendenza alla decomposizione reciproca dei \ncorpi costà dentro rinchiusi; mercé cui emergono \ncostantemente alla superficie del suolo delle sostanze \ngasose, carbonate e solforate unite insieme a \ncombinazioni novelle. Donde avviene, che i poggi sopra \nAsciano, a partire dall’Ombrone sino alle sorgenti termali \ndi Montalceto e alle scaturigini del borro Bestina, trovansi \nincrostati da un pancone di travertino simile a quello che \nincontrasi fra le Serre e Armajolo di Rapolano. Della quale incrostazione non solamente è formato l’alveo e le \nscoscese ripe lungo il corso del borro predetto, ma essa \nserve di fondamento alle fabbriche dello stesso \ncapoluogo, ai campi vitiferi e agli oliveti, i quali \npropagano le loro radici fra le spugnose concrezioni di \nquelle pendici sino al livello delle sorgenti termali acidule \ndi Montalceto sul poggio Pinci. A cotesto punto cessa il \ncalcareo concrezionato e nel tempo stesso il cretone \nmarnoso che lo sorregge; e tosto subentra dalla parte \nsuperiore del monte una roccia calcareo magnesiaca di \ncolore, alle volte giallo verdastro, più spesso di un rosso \nacceso, ora disposta a strati e striata, ora di apparenza \nbrecciforme e noccioluta, ricca di ferro ossidato in rosso. \nDi quest’ultima varietà vidi aperte alcune cave fra i \nboschi di lecci sulle spalle di Montalceto a levante delle \nstrada Regia Lauretana, la di cui massicciata viene \nconservata con la rifioritura di tali brecce calcareo \nferruginose. Mentre rocce siffatte si prestano \nfavorevolmente alla manutenzione delle strade rotabili, i \nspugnoni concrezionati e ridotti in travertini, come sono \nquelli al poggio Pinci, forniscono ottimo materiale all’arte \nedificatoria, intanto che le acque acidule termali di \nMontalceto prestano un rimedio potentissimo all’arte \nmedica. – Vedere MONTALCETO, e ACQUE \nMINERALI.  \nUn altro prodotto minerale di questa Comunità utile \nall’arte vetraria è quello di una minuta arena quarzosa che \ncavasi sulla vetta del monte presso la strada Regia \nLauretana poco innanzi di arrivare alla Fornace di \nCasabianca, e in altri contorni sulla schiena di \nMontecalvoli e di Collalto. \nFra i principali generi agrarii della Comunità di Asciano \noccupano il primo posto i cerali, dei quali sono \nferacissime produttrici le estese sue crete, cui succedono \nimmediatamente i pascoli che alimentano i mercati di \nSiena e delle Terre limitrofe per la copia vistosa di allievi \nvitellini e pecorini, otre i grassi e saporiti lattic ini che \ndanno le mandre indigene, o quelle che si conducono a \npascolare in coteste crete. \nL’ulivo, la vigna e il frutto dei gelsi sono la risorsa \nmaggiore dei poggi che spalleggiano da grecale a libeccio \nla Comunità sino alla terra di Asciano. Il gelso per altro e \nla vite con altri alberi da frutto s’incontrano anche nelle \npiagge meridionali, e più frequenti si trovano lungo \nl’Arbia. La coltivazione della ricca pianticella tintoria del \nzafferano orientale, che sì bene prosperava nelle terre \ncretacee nei primi secoli dopo il mille, e del di cui \nprodotto fanno fede il Mattioli, e prima di lui i documenti \ndei secoli XII, XIII, e XIV, questa coltivazione da lunga \npezza fu trasandata nella Comunità di Asciano e nelle \ncrete di Val d’Ombrone, dove soleva seminarsi a campi \ncome le piante leguminose. – Vedere VERGELLE. \nHa preso invece credito la coltura di un altro bulbo, la \npatata, dopo specialmente quella trista annata del 1817 \nche fece convertire anche i più recalcitranti contro l’uso di \nquesta facile e sicura ancora di salvezza corporale e \nnutritiva. \nScarseggiano, già dissi, nelle crete di Asciano gli alberi di \nalto fusto, i quali altronde in grande estensione sogliono \nprosperare e vivere in famiglia sulle alture e nei poggi \nall’oriente e scirocco del capoluogo ves titi di castagni, di \nlecci, di cerri, di albatri, e di altre piante boschive. Quivi \ntrovano copioso nutrimento, le mandre di pecore, quelle \ndi majali; e di qua traggono materia all’opera \nmanifatturiera alcune arti che si esercitano in Asciano e \nnella sua Comunità, fra le quali molte fornaci da calcina e \nda mattoni, due da majoliche e terraglie comuni, mentre la \nfabbrica di vetri cessò ivi alla nostra età, senza però \ncessare la fornitura delle vesti ai vetri delle fornaci di \nTrequanda e Scrofiano. \nDopo il regolamento economico dato alla Comunità di \nAsciano dalla mano benefica di LEOPOLDO I, nel dì 9 \ndicembre 1777, furono riuniti in un solo magistrato \ncomunitativo per risiedere in Asciano i rappresentanti di \ntre antiche Comunità e di 27 comunelli o popolazioni \ncomprese nel già descritto circondario. \nErano nel numero delle prime Asciano, Chiusure e Monte \nSS. Marie. \nChiamavansi Comunelli, i seguenti villaggi: 1. Calceno; \n2. Cortine; 3. Casale de’frati; 4. Castelnuovo Bersi; 5. \nFunino; 6.Grania; 7. Leonina; 8. Locano; 9. Medane \nChigi; 10. Medane Spennazzi; 11. Melanino; 12. \nMonselvoli ; 13. Monte Baroni; 14. Monte Cerconi; 15. \nMonte franchi; 16. Montalceto; 17. Montauto  Giuseppi; \n18. Montecalvoli; 19. S. Martino in Grania; 20. \nMucigliano; 21. Rencini; 22. Roffeno; 23. Ripa sotto \nModine; 24. Torre a Castello; 25. Vescona (S. Giovanni); \n26. Vescona (S. Florenzo); 27. Villanuova. \nAttualmente le sunnominate 30 contrade sono riunite in \n17 popoli o parrocchie, come risulta dal prospetto qui \nappresso, dove sono indicate le frazioni di sei popoli, le \nchiese de’quali trovansi situate ed appartengono ad altre \nComunità. \nAttraversa il territorio di quella di Asciano nella sua \nmaggiore lunghezza, da maestro a levante scirocco, la \nstrada Regia Lauretana,oltre varie Comunitative rotabili, \nla quali staccansi dal capoluogo o dalla strada Regia \nsuddetta. Una di esse esce da Asciano per la porta di \nChiusure conduce al castello di questo nome, al Monte \nOliveto Maggiore, e di là a Buonconvento. Due altre vie \ncomunitative si staccano dalla Regia Lauretana sopra al \nsubborgo del Prato, una delle quali dirigesi a greco per le \nSerre e a Rapolano, e l’altra a scirocco fra Chiusure e \nMontalceto sale a Trequanda. Finalmente una quarta esce \ndal subborgo inferiore di Campalboli, e rimontando alla \ndestra ripa dell’Ombrone, conduce a Monte Sante Marie. \nÈ compresa nel territorio, sei miglia toscane a ostro \nlibeccio di Asciano, la grandiosa badia di Monte Oliveto \nMaggiore nel popolo di Chiusure. \nIl Potestà di Asciano per le cause criminali di pende dal \nVicario R. di Asinalunga, mentre questi per gli atti di \npolizia e governativi riferisce col Governo di Siena. \nLa Cancelleria Comunitativa di Asciano è di quarta \nclasse. Essa comprende le Comumità di Asciano, di \nRapolano e di Castelnuovo Berardenga. Risiede in  \nAsciano un ingegnere di Circondario del Dipartimento di \nponti e strade. La conservazione delle Ipoteche e l’ufizio \ndel Registro di questa Comunità è in Siena. \nLa Comunità di Asciano mantiene un maestro di scuole \nelementari, due medici ed un chirurgo. \nVi ha luogo ogni venerdì un mercato settimanale di \nbestiame, granaglie e mercerie. \nVi si tengono 5 fiere per anno; il 4 di febbrajo il 26 aprile; \nl’11 e 12 giugno; il 10 agosto, e la quinta nel lunedì dopo la terza domenica di settembre. \nAsciano fu patria di varii uomini di merito. Fra i pittori \nfiorì un Giovanni detto da Asciano; fra gli ascetici un Fra \nGirolamo Generale degli Ingesuati; fra i valorosi di cuore \ne di mano quel campione Guido d’Asciano, il quale nel \n1376 insieme con Betto Biffoli di Firenze combattè corpo \na corpo di faccia a due eserciti quelli orgogliosi Brettoni, \nche dileggiando la nazione e il valore degli italiani, \noffesero più specialmente l’onore dei fiorentini. \n(AMMIRATO Historiae fiorentinae Lib. XIII). \n \nPOPOLAZIONE della Comunità di ASCIANO distribuita \nper Parrocchie \n \n- nome del luogo: ASCIANO, titolare della Chiesa: S. \nAgata (Collegiata), diocesi da cui dipende: Arezzo,  \nabitanti n° 2465 \n- nome del luogo: Badia a Roffeno, titolare della Chiesa: \nSS. Jacopo e Cristofano, diocesi da cui dipende: Arezzo,  \nabitanti n° 217 \n- nome del luogo: Can a Grossennano, titolare della \nChiesa: S. Maria Assunta, diocesi da cui dipende: Pienza,  \nabitanti n° 157 \n- nome del luogo: Chiusure, titolare della Chiesa: S. \nMichele, diocesi da cui dipende: Pienza,  abitanti  n° 526 \n- nome del luogo: Creta, titolare della Chiesa: S. Vito \n(Pieve), diocesi da cui dipende: Arezzo,  abitanti n° 456 \n- nome del luogo: *Grania, titolare della Chiesa: S. \nMartino, diocesi da cui dipende: Siena,  abitanti n° 131 \n- nome del luogo: Leonina, titolare della Chiesa: S. \nBartolommeo, diocesi da cui dipende: Siena,  abitanti n° \n- nome del luogo: Montacuto, titolare della Chiesa: S. \nAndrea, diocesi da cui dipende: Siena,  abitanti n° 312 \n- nome del luogo: Montalceto, titolare della Chiesa: SS. \nAlberto e Sabino, diocesi da cui dipende: Arezzo,  \nabitanti n° 213 \n-nome del luogo: Montecalvoli, titolare della Chiesa: SS. \nJacopo e Cristofano, diocesi da cui dipende: Arezzo,  \nabitanti n° 201 \n- nome del luogo: Montecerconi, titolare della Chiesa: S. \nClemente, diocesi da cui dipende: Arezzo,  abitanti n° \n- nome del luogo: Montecontieri, titolare della Chiesa: S. \nGiovanni Evangelista, diocesi da cui dipende: Arezzo,  \nabitanti n° 130 \n- nome del luogo: Mucigliano, titolare della Chiesa: S. \nAndrea (Pieve), diocesi da cui dipende: Arezzo,  abitanti \nn° 81 \n- nome del luogo: *S. Nazzario di Chiusi, titolare della \nChiesa: S. Nazzario, diocesi da cui dipende: Siena,  \nabitanti n° 251 \n- nome del luogo: *Torre a Castello, titolare della Chiesa: \nS. Maria, diocesi da cui dipende: Arezzo,  abitanti n° 233 \n- nome del luogo: Vescona o Pievina, titolare della \nChiesa: S. Giovanni Battista (Pieve), diocesi da cui \ndipende: Arezzo,  abitanti  n° 134 \n-nome del luogo: Vescona Villa, titolare della Chiesa: S. \nFlorenzo, diocesi da cui dipende: Arezzo,  abitanti n° 156 \n \nFrazioni di popolazioni, le cui chiese sono situate fuori \ndella Comunità di ASCIANO \n\n- nome del luogo: Belsedere, titolare della Chiesa: S. \nAntonio abate, comunità in cui risiede: Trequanda,  \nabitanti n° 74 \n- nome del luogo: Collanza, titolare della Chiesa: S. \nGiovanni Batista, comunità in cui risiede: Masse di S. \nMartino,  abitanti  n° 55 \n- nome del luogo: Guistrigona, titolare della Chiesa: S. \nDonato, comunità in cui risiede: Castelnuovo Berardenga,  \nabitanti n° 21 \n- nome del luogo: Presciano, titolare della Chiesa: S. \nPaolo, comunità in cui risiede: Castelnuovo Berardenga,  \nabitanti n° 88 \n- nome del luogo: Rapolano, titolare della Chiesa: S. \nMaria Assunta abate, comunità in cui risiede: Rapolano,  \nabitanti n° 78 \n- nome del luogo: Seravalle, titolare della Chiesa: S. \nLorenzo, comunità in cui risiede: Buonconvento,  abitanti \nn° 12 \n \nTotale abitanti n° 6356 \n \nPOPOLAZIONE della Comunità di ASCIANO a tre \nepoche diverse \n \n- popolazione dell'anno 1640, abitanti n°4618 \n- popolazione dell'anno 1745, abitanti n°4677 \n- popolazione dell'anno 1833, abitanti n°6356 \n \nN. B. L'asterisco * indica che una porzione di quel \npopolo appartiene ad altre Comunità sotto il cui Articolo \nverrà riportata la sua frazione.",
    "original_title": "ASCIANO in Val d’Ombrone",
    "byte_offset": 717080
  },
  {
    "context": "Ad Sciatam o Ischiatam, in Val d’Arbia.",
    "title": "ASCIATA (PIEVE) o A SCIATA",
    "body": "Casale con antica chiesa \nbattesimale (S. Giovanni Batista) che ebbe nome dalla \nquerce ivi indigena (Ischia) nella Comunità Giurisdizione \ne 9 miglia toscane a maestro di Castelnuovo Berardenga, \nDiocesi Compartimento e 6 miglia toscane a settentrione \ndi Siena. Quest’antica pieve, situata sul confine del \nChianti alla destra dell’Arbia era canonica collegiata sino \ndal secolo XIV, siccome si dichiara in una pergamena del \n1351della badia a Settimo, e aveva sotto la sua \ngiurisdizione peblana sei chiese parrocchiali; 1.° S. \nLeonardo di Catignano , attualmente annesso alla pieve; \n2.° S. Cristofano a Vagliagli, cui fu aggregato il 3.° \npopolo di S. Bartolommeo a Coschine; 4.° S. Martino a \nCellole con l’annesso 5.° di S. Miniato a Pontignano; 6.° \nS. Lorenzo a Pontignanello , che nel 1536 fu unito alla \nsoppressa Certosa di Pontignano. Fu padronato della \nnobile famiglia senese de’Ciampoli, poi de’Cerretani, la \nprima delle quali diede il nome all’antica chiesa plebana, \ndetta la Canonica di Cerreto de’Ciampoli, e la seconda lo \nprese dal Castellare e possessioni che aveva in Cerreto \nmedesimo. Fu pievano d’Asciata un Ciampolo nel 1300, e \nnel 1351 un Giovanni di Bartolo delegato apostolico a \nfavore della badia a Settimo. Accadde nell’anno 1229 \npresso Selvoli e nei contorni della pieve a Sciata, che i \nfiorentini unitamente ai pistojesi e lucchesi osteggiando \ncon i senesi diedero il guasto a questa contrada, (G. \nVILLANI Liber VI.6. DEI Cronaca senese). Furono espugnati in quell’occasione i vicini castelli di Selvoli, e \ndi Cerreto. – Vedere PONTIGNANO (Certosa di). La \npieve di Asciata conta 487 abitanti.",
    "original_title": "ASCIATA (PIEVE) o A SCIATA",
    "byte_offset": 743560
  },
  {
    "context": "",
    "title": "ASCIO",
    "body": "– Vedere ASSE e ASSO.",
    "original_title": "ASCIO",
    "byte_offset": 745313
  },
  {
    "context": "(A silactum e Aslattum).",
    "title": "ASILATTO",
    "body": "Casale perduto lungo \nil littorale fra Bocca di Cecina e la Torre S. Vincenzo \nnelle vicinanze del Forte di Bibbona, Giurisdizione di \nGuardistallo, Diocesi di Volterra, Compartimento di Pisa. \nIn alcuni istrumenti dei tempi longobardici sino al secolo \nXII si trovano memorie di questo luogo, presso cui \nesistevano allora delle saline. La sua più antica menzione \ntrovasi in due membrane del Archivio Arcivescovile \nlucchese, una del dì 7 maggio anno 764, l’altra del 17 \nmarzo 797. Tratta quest’ultima della rinunzia a favore del \nvescovo di Lucca fatta dal patrono e fondatore del \nmonastero di S. Maria del Vico Massio, situato in luogo \nche dicesi Asilacto nelle parti marittime. – Vedere  \nABAZIA DI BIBBONA. \nAncora un’altra carta del 1076 ricorda alcuni beni del \nVescovo di Lucca posti in Asilacto  presso il fiume \nCecina. Finalmente in una bolla del pontefice Gregorio \nVII spedita sotto il dì 30 novembre 1075, dove trovansi \nindicati i limiti della Diocesi di Populonia, dalla parte \noccidentale sono designati per tali il Rio Sabulo , la Sala \nossia palazzo del duca Allone (longobardo famoso) inde \nvero in Asilacto, et exinde in Vicum Montanini ec. – \nVedere BIBBIENA",
    "original_title": "ASILATTO",
    "byte_offset": 745348
  },
  {
    "context": "Pons Asinarius. ",
    "title": "ASINAJA (PONTE DEL) ASINAJO",
    "body": "Ponte che cavalca l’Ombrone di Pistoja sulla strada Regia \nmodenese a miglia toscane 2 e 1/2 a settentrione di questa \ncittà, alla base della mo ntagna pistojese nella cura di S. \nMaria Assunta, già dal Ponte, o Piunte, Comunità di \nPorta al Borgo, Giurisdizione Diocesi di Pistoja, \nCompartimento di Firenze. – Si appellava ponte Asinaro o \na Sinario  sino dal secolo XI. (ZACCAR. Anecd. Pistor.); \nnome probabilmente derivatole dalla costa (sinus) che \ncostà incomincia dell’Appennino. – Vedere ASINAJO \n(MONTE), MONTESENARIO, SINALONGA, PIANO \nASINATICO.",
    "original_title": "ASINAJA (PONTE DEL) ASINAJO",
    "byte_offset": 746584
  },
  {
    "context": "Collis Asinarius in Val di Serchio.",
    "title": "ASINAJO (COLLE) o ASINARO",
    "body": "Davasi nei tempi trascorsi un tal nome a uno \nsprone orientale dell’Alpe Apuana nella Comunità \nGiurisdizione e piviere di Gallicano, Diocesi e Ducato di \nLucca. Varcava questo colle una strada pedonale, lungo la \nquale eravi un ospizio per i pellegrini dedicato a S. \nConcordio del Colle Asinajo. (PACCHI, Memorie \nStoriche di Garfagnana)",
    "original_title": "ASINAJO (COLLE) o ASINARO",
    "byte_offset": 747205
  },
  {
    "context": "Mons Asinarius, o Senarius.",
    "title": "ASINAJO, o ASINARO o SENARIO (MONTE)",
    "body": "Castellare, monte ed Eremo di \nRomitani dei Servi di Maria posto fra la Sieve e il \nMugnone nel popolo di S. Romolo a Bivigliano, \nComunità e 4 miglia toscane a scirocco di Vaglia, \nGiurisdizione di Scarperia, Diocesi e Compartimento di \nFirenze che è 10 miglia toscane a ostro. Il castello di \nMonte Senario o Asinaro era già castellare, vale a dire \ndiroccato, allorché i possessori di quello lo donarono nel \nsecolo XII insieme con la circostante selva ai vescovi \nfiorentini, uno dei quali, il vescovo Ardingo II, verso il \n1240 lo cedé ai sette fondatori dell’Ordine de’Servi. –  \nVedere MONTESENARIO, ed EREMO DI \nMONTESENARIO.",
    "original_title": "ASINAJO, o ASINARO o SENARIO (MONTE)",
    "byte_offset": 747617
  },
  {
    "context": "Rivus Asinarius.",
    "title": "ASINAJO (RIO)",
    "body": "Davasi un simil nome \nnel medio evo a un torrente che scende sotto altro \nvocabolo in Val di Chiana dal poggio di Majano sul \nCerfone.",
    "original_title": "ASINAJO (RIO)",
    "byte_offset": 748335
  },
  {
    "context": "(Sinus longus).",
    "title": "ASINALUNGA, o SINA LONGA",
    "body": "Terra \nnobile, aperta e ridente della Val di Chiana, capoluogo di \nComunità e di Cancelleria, residenza di un Vicario Regio, \nnel Circondario della Ruota di Siena, Compartimento di \nArezzo, alla cui Diocesi appartenne sino a che fu a quella \ndi Pienza, nel 1462, assegnata. \nRisiede sulla pendice orientale dei poggi che separano la \nVal di Chiana da quella dell’Ombrone, sulla spianata di \nun risalto appena 4 miglia a occidente dal Canal maestro \ndella Chiana, (ERRATA : 7 miglia) 12 miglia a levante di \nAsciano, con cui comunica per la strada Regia Lauretana, \ndirimpetto alla città di Cortona che è (ERRATA: 14 \nmiglia) 18 miglia toscane al suo levante; non più che 10 \nmiglia toscane a settentrione di Montepulciano; \n(ERRATA: 22) 26 a libeccio di Siena, e 24 a maestro di \nArezzo. – Trovasi nel 43° 13’ latitudine; 29° 23’ \nlongitudine a circa 760 braccia sopra il livello del mare. \nLa sinuosità del monte, sulle cui pendice Asinalunga fu \nedificata; il tortuoso e lungo giro che percorrere devesi \nper valicarlo, procurò naturalmente a questa località il suo \noriginario nome di Sinus longus, nelle vecchie carte \nbarbaramente scritto, e quindi letteralmente pronunziato \nSina longa , che unito poi al segnacaso cangiossi \ninsensibilmente in Asinalunga. \nPoche memorie di questa Terra pervennero sino a noi, le \nquali possano dirsi anteriori al secolo XII, meno quella, se \nsi vuole, della primitiva sua pieve, posta sull’antica via \nCassia, presso la mansione ad Mensulas, nome che \nconserva tuttora la parrocchia di S. Pietro a Mensole, o al \nPoggiolo. – Essa fu una delle pievi controverse sino \ndall’anno 712 fra il vescovo di Arezzo, cui apparteneva, e \nquello di Siena che la reclamava per essere posta nel \ncircondario politico di quest’ultimo territorio. – Del resto \nil nome di Sinalonga non comincia a trovarsi che sul \ncadere del secolo XII, quando (anno 1197) alcuni conti \ndella Scialenga si diedero in accomandigia alla \nRepubblica Senese, dalla quale Asinalunga, sia per odio \ndi parte, sia per divisione di condomini, sia finalmente per \ninfluenza di prepotenti vicini, ebbe almeno due volte a \nribellarsi (negli anni 1312 e 1322). – Ritornata ben presto, \ndopo impetuoso assalto, sotto il dominio dei Senesi, \nquesti vollero perpetuare sì bella impresa nel numero \ndelle gloriose azioni di questa Repubblica, facendo \ndipingere un tal fatto guerresco nella sala dei Signori a \nSiena. In questo frattempo i conti di Sinalunga sembra che alienassero eziandio le loro possessioni allodiali e i \ngiuspadronati che gli restavano sulle chiese di questa \nComunità. Poichè quei regoli per istrumento rogato nel \n1343 venderono agli uomini del Comune di Sinalunga \nogni sorta di proprietà, diritti e usi per il prezzo di 2250 \nfiorini di oro, pari a lire 9000 senesi. (GORI Stor. di \nChiusi, MURATORI. R. I. Script. T. XXV) \nDopo tali vicende Asinalunga fu ligia fedele ai Reggitori \ndella Repubblica di Siena, i quali, nel 1399, la diedero \ncon altri castelli nelle mani di Galeazzo Visconti Duca di \nMilano, accettato in Protettore dei Senesi. \nFu Asinalunga uno dei primi paesi tolti nel 1553 agli \nultimi trofei della Repubblica di Siena, dalle armi \nimperiali comandate dal Marchese di Marignano, e poco \ndopo consegnato con la maggior parte del territorio \nSenese a Cosimo I, e suoi successori, ai quali Asinalunga \nfedelmente ubbidì nei tempi successivi. \nLa Torre della rocca costà eretta nel 1400 per ordine del \nDuca di Milano, essendo stata gettata a terra da un colpo \ndi fulmine nel 1563, fu insieme coi suoi bastioni rasata, \nnel 1590, per volontà del Gran Duca Ferdinando I, che \ndestinò al pubblico quel vasto piazzale e i materiali alla \ncostruzione della nuova pieve di S. Martino, ivi in \nquell’epoca innalzata: mentre Clemente VIII con bolla del \n27 novembre 1591 delle prerogative d’insigne collegiata \nla decorava. (GORI I. c.) \nDa quell’epoca i diritti e onorificenze dell’antica pieve di \nS. Pietro ad Mensulas passarono alla collegiata, rilasciato \nalla prima il fonte battesimale, e al pievano un seggio fra i \ncanonici di Asinalunga. I popoli addetti alla pieve \nprenomìnata furono sei; 1. S. Martino ora Collegiata; 2. S. \nLucia a Asinalunga ; 3. S. Biagio a Scrofiano; 4. S. Maria \na Bettole; 5. S. Niccolò a Ripa; 6. S. Angelo a Collelungo. \n– Queste due ultime chiese sono da gran pezzo aggregate \nal popolo di Castellina e a quello di S. Pietro ad \nMensulas. \nNella parte più elevata, un terzo di miglio a maestro di \nquesta Terra, fa bella mostra di se la Valle della Chiana \nvista dal convento di S. Bernardino degli Osservanti, da \nquel Riformatore dei Minori francescani fondato costà, \ndove sono pure da contemplarsi pregevolissime pitture \ndella scuola senese. \nLa chiesa collegiata stata modernamente abbellita \nconserva due eccellenti quadri. Nè di pregevoli pitture \nmancano le altre chiese. \nComunità di Asinalunga. – Il territorio comunitativo di \nAsinalunga occupa una superficie di 22877 quadrati, pari \na miglia 28 e 1/3; dei quali quadrati 830 sono occupati da \nalvei di torrenti e da strade con una popolazione di 7287 \nabitanti, corrispondenti a 257 individui per ogni miglio \nquadrato. \nQuale diversità fra la popolazione del territorio di Asciano \nin Val d’Ombrone e quella di Asinalunga, a cui un breve \nvarco e un solo monte sta di mezzo! Ma questo monte \nmedesimo ch’ha la faccia di Proteo, mostrasi quasi calvo \ne abbruciato da un lato, mentre verde e vigoroso apparisce \ndall’altro lato. \nPertanto il territorio di Asinalunga tocca per breve tratto \nquello di Asciano, il quale contatto segue sul vertice del \npoggio denominato Collalto alla pietra de’4 termini fra \nCasabianca e lo sbocco della via comunitativa di \nScrofiano. \n\nSenza valutare questo punto di contatto Asinalunga \ntrovasi a confine con sei Comunità, con Rapolano, cioè, \nLucignano, Fojano, Cortona, Torrita e Trequanda . A \npartire dall’Albergo sulla schiena di Montalceto per \ndirigersi a settentrione ha a confine la Comunità di \nRapolano, che incontra alle sorgenti del borro \ndell’Infernaccio, il cui corso seguita sino alla confluenza \ndel torrente Folci. \nDi là attraversa il torrente Foenna presso il villaggio \ndenominato Vallesi, di dove dirigesi lungo la sinistra ripa \nverso la sorgente del Foenna medesimo, fino a che al \ncasale di Modanella lascia il torrente e la comunità di \nRapolano. Qua piegando, prima da maestro a levante, e \nquindi a scirocco fronteggia con la Comunità di \nLucignano lungo il Vertige sino a che torna con esso nel \nFoenna, là dove attraversa una parte del territorio dal lato \ndi Fojano. Questa è la terza Comunità, con la quale \nconfina dirigendosi a levante dalla Casa rossa sino al \nCanale maestro della Chiana. Costà gli è di fronte \nnell’opposta ripa la Comunità di Cortona, con la quale \nrimonta la Chiana sino oltrepassata la strada del Rotone, \ndove, piegando da scirocco a libeccio varca di nuovo il \ntorrente Foenna, mentre esce dalla Comunità, e confina \ncon Torrita dal Canale della Chiana sino al torrente \nDoccia dell’Amorosa . Ivi, volgendo da libeccio a \nmaestro-settentrione, trova la Comunità di Trequanda, con \nla quale giunge alla sommità di Collalto, e alla strada \nRegia Lauretana, sino a che tocca ai 4 termini la \nComunità di Asciano, e poco distante trova all’Albergo \nquella di Rapolano. \nIl descritto perimetro può raffigurarsi ad un piede, nel di \ncui malleolo è posto il capoluogo, nella parte superiore i \ncastelli di Rigomagno, e di Scrofiano; il villaggio di \nBettole con la Castellina  e il Poggiolo  sono nella pianta \ninferiore; le ville di Fratta e l’Amorosa  risiedono nel \ncalcagno. \nLa qualità del terreno che riveste la maggiore superficie di \nques ta Comunità, situata in pendice, appartiene \nall’ossatura appenninica (alberese, cioè, macigno, e \ngalestro) ricoperta nella parte inferiore da terreno di \ntrasporto addossato alle adiacenti ripe, ovvero nella valle \nsepolto sotto una torba vegetazione che una lunga serie di \nlustri macerò in quella già fangosa e deserta palude, \nconvertita mercè d’ingegnose opere idrauliche in un \nubertosa campagna: così che ti sembra di vedere un vasto \ne continuato parco ridotto a giardino. Per effetto di tali \nopere, bonificato il suolo, megliorò altresì la qualità del \nclima e dell’aere, non più pestilenziale siccome lo era tra \nil luglio e il settembre all’età dell’Alighieri. \nQuindi allo squallore dei volti e alla miseria \nde’campagnoli, non solamente de’popoli compresi nella \nComunità in questione, ma ancora di quelli situati nelle \nComunità limitrofe, subentrarono agiatezza, fisionomie \ncolorite, occhi animati e robustezza di persone. Solamente \nrestano da vincere con qualche precauzione i tristi effetti \nche suole apportare ai meno cauti l’umidità vespertino \nprodotta dalla vicinanza del lago o chiaro  di \nMontepulciano, e le nebbie mattutine che potrebbero \nriescire dannose nell’estiva stagione a chi non si \npremunisse da quelle insidiose frescure. \nIl torrente Foenna che scorre per varie miglia, dai Vallesi \nsino al Mulino del Rotone, nel territorio d’Asinalunga, riceve i tributi di varii piccoli torrenti dentro lo stesso \nterritorio, fra i quali il Vertige a settentrione la Doccia a \nostro, mentre il fosso Galegno e il Vargnano, \nfiancheggiano il capoluogo assai d’appresso. \nLa contrada abbonda di sorgenti d’acqua potabile, di cui \nesistono in Asinalunga due fonti pubbliche e una privata. \nNon manca tampoco qualche polla d’acque minerali; una \nacidula, e l’altra solfurea fredda scaturiscono verso le \nsorgenti del torrente Galegno fra Asinalunga e Torrita. \nL’arte agraria occupa il maggior numero di questa \npopolazione, i di cui prodotti provengono da vigne, olive, \ncastagni, querci, gelsi, piante filamentose e pascoli \nsufficienti a nutrire 7000 capi di bestiame fra grosso e \nminuto. \nIn genere di manifatture, oltre quella di due caldaje per i \nfilugelli, non esiste nella stessa Comunità altro che una \nfabbrica di vetri a Scrifiano, una di cappelli di feltro in \nAsinalunga, con una tintorìa e tre fornaci di vasellami \nordinari, residuo probabilmente di quelle, alle quali ne \nrichiama il sigillo, da qualche tempo scoperto nel \nterritorio di Asinalunga del figulinajo L. Umbricio \nAmpliato: nome che ci rammenta altri Umbricii tra i quali \nda Plinio è citato un filosofo etrusco. \nLa sua contrada è attraversata da varie strade regie e \nprovinciali, la più antica delle quali, la via Cassia, è stata \nrecentemente ripristinata col nome di via Longitudinale. \nLa medesima staccasi da Arezzo entra in Val di Chiana \nlungo la sinistra sponda del Canale conduce per Chiusi ed \nOrvieto a Roma. L’altra strada Regia è la Lauretana che \nviene da Siena passando il giogo di Collalto. \nFra le strade provinciali havvi quella antica Lauretana, \nche passa la Foenna sotto Rigomagno ed entra in altra \nprovinciale fra Lucignano e Asinalunga. È nel numero \npure delle vie provinciali quella delle Folci o de’Vallesi, \nla quale varca i poggi fra la Val di Chiana, e Val \nd’Ombrone alla destra del torrente Foenna sopra i Vallesi. \nMolte, tutte ampie e tutte belle sono le strade \ncomunitative rotabili. Una raggiera di queste vie \ns’incontra al subborgo di S. Pietro a Mensole e una al \nRotone. Vi è inoltre quella che staccasi dalla Regia \nLauretana sulla sommità di Collalto, conduce a Scrofiano, \ne di là per via nuova a Lucignano; la strada sotto Selce \nche va dalla Foenna a le Muricce e all’Amorosa, dove \nattesta con la strada Provinciale che per il poggio di \n(ERRATA: Sovicille) Sicille e Montisi scende in Val \nd’Orcia; la strada da Bettolle alla Pieve a Mensole ec. \nDopo il regolamento governativo del due Giugno 1777 \nfurono incorporati alla Comunità d’Asinalunga i territorj \ndei tre Castelli murati, di Scrofiano, Farnetella  e \nRigomagno, del bel Villaggio di Bettolle, e delle 2 Ville \ndel Poggiolo e della Fratta. \nAsinalunga fu dichiarata capoluogo di Vicariato sino dal \n1337. Dipendono da questo Tribunale per le cause \ncriminali in prima istanza, oltre la Comunità di \nAsinalunga, quelle di Asciano, di Rapolano, (ERRATA: di \nTrequanda e di Fojano) e di Torrita. Per gli atti \ngovernativi e politici il Vicario R. corrisponde \nimmediatamente con il Governo di Siena. \nLa Cancelleria Comunità di Asinalunga serve anche alla \nComunità di Torrita. Essa è di 4 classe. Ha la \nconservazione dell’Ipoteche e l’ufizio dell’esazione del \nRegistro in Montepulciano. \n\nPer l’istruzione elementare la Comunità mantiene 4 \nmaestri, due in Asinalunga, uno a Scrofiano, e l’altro a \nRigomagno. Asinalunga possiede inoltre un vago Teatro e \nun ben costruito e arioso ospedale. \nRisiedono in Asinalunga un medico e un chirurgo; altro \nmedico condotto è mantenuso a Scrofiano, un Chirurgo a \nBettolle. \nSi tiene in Asinalunga un copioso, mercato di vettovaglie \nogni martedì, e vi hanno luogo 4 fiere per anno, le quali \ncadono nei seguenti mesi e giorni; il dì 20 di maggio; il \n30 giugno; il dì 13 agosto; il mercoledì e giovedì dopo la \nprima domenica di ottobre. Altra fiera ha luogo alle \nVallesi presso Rigomagno il 23 maggio; una a Scrofiano \nil 26 luglio; e tre a Bettolle, cioè, il 1° mercoledì di \ngiugno; il dì 30 agosto e il 2 novembre \n \nQUADRO della popolazione della Comunità di \nASINALUNGA a tre epoche diverse \n \nPOPOLAZIONE dell'anno 1640 \n \n- nome del luogo: ASINALUNGA (con tre parrocchie), \ntitolari delle Chiese: S. Martino - S. Lucia - S. Pietro ad \nMensulas, diocesi a cui appartengono: Pienza,  \npopolazione n° 2068 \n- nome del luogo: Bettolle e Poggiolo, titolare della \nChiesa: S. Maria e S. Cristofano, diocesi a cui appartiene: \nPienza,  popolazione n° 510 \n- nome del luogo: Farnetella, titolare della Chiesa: S. \nGiovanni Battista (Prioria), diocesi a cui appartiene: \nArezzo,  popolazione n° 271 \n- nome del luogo: Rigomagno, titolare della Chiesa: S. \nMarcellino (Pieve), diocesi a cui appartiene: Arezzo,  \npopolazione n° 437 \n- nome del luogo: Scrofiano, titolare della Chiesa: S. \nBiagio (Collegiata), diocesi a cui appartiene: Pienza,  \npopolazione n° 598 \n- totale abitanti  n° 3884 \n \nPOPOLAZIONE dell'anno 1745 \n \n- nome del luogo: ASINALUNGA (con tre parrocchie), \ntitolari delle Chiese: S. Martino - S. Lucia - S. Pietro ad \nMensulas, diocesi a cui appartengono: Pienza,  \npopolazione n° 2405 \n- nome del luogo: Bettolle e Poggiolo, titolare della \nChiesa: S. Maria e S. Cristofano,  diocesi a cui appartiene: \nPienza,  popolazione n° 884 \n- nome del luogo: Farnetella, titolare della Chiesa: S. \nGiovanni Battista (Prioria), diocesi a cui appartiene: \nArezzo,  popolazione n° 320 \n- nome del luogo: Rigomagno, titolare della Chiesa: S. \nMarcellino (Pieve), diocesi a cui appartiene: Arezzo,  \npopolazione n° 455 \n- nome del luogo: Scrofiano, titolare della Chiesa: S. \nBiagio (Collegiata), diocesi a cui appartiene: Pienza,  \npopolazione n° 707 \n- totale abitanti  n° 4771 \n \n8POPOLAZIONE  dell'anno 1833 \n \n- nome del luogo: ASINALUNGA titolare della Chiesa: S. Martino (Collegiata), diocesi a cui appartiene: Pienza,  \npopolazione n° 1218 \n- nome del luogo: ASINALUNGA titolare della Chiesa: \nS. Lucia  (Prioria), diocesi a cui appartiene: Pienza,  \npopolazione n° 966 \n- nome del luogo: ASINALUNGA titolare della Chiesa: \nS. Pietro ad Mensulas (Pieve), diocesi a cui appartiene: \nPienza,  popolazione n° 1026 \n- nome del luogo: Bettolle, titolare della Chiesa: S. Maria \ne S. Cristofano (Prioria), diocesi a cui appartiene: Pienza,  \npopolazione n° 1304 \n- nome del luogo: Castellina o Guazzino, titolare della \nChiesa: S. Maria delle Grazie (Prioria), diocesi a cui \nappartiene: Pienza,  popolazione n° 486 \n- nome del luogo: Rigomagno, titolare della Chiesa: S. \nMarcellino (Pieve), diocesi a cui appartiene: Arezzo,  \npopolazione n° 754 \n- nome del luogo: Farnetella, titolare della Chiesa: S. \nGiovanni Battista (Prioria), diocesi a cui appartiene: \nArezzo,  popolazione n° 518 \n- nome del luogo: Scrofiano, titolare della Chiesa: S. \nBiagio (Collegiata), diocesi a cui appartiene: Pienza,  \npopolazione n° 792 \n- nome del luogo: Fratta, titolare della Chiesa: SS. \nCostanzo e Martino di Torrita (Collegiata), diocesi a cui \nappartiene: Pienza,  popolazione n° 223 \n- totale abitanti  n° 7287",
    "original_title": "ASINALUNGA, o SINA LONGA",
    "byte_offset": 748507
  },
  {
    "context": "",
    "title": "ASINARO (MONTE)",
    "body": "– Vedere ASINAJO, e \nMONTESENARIO.",
    "original_title": "ASINARO (MONTE)",
    "byte_offset": 764936
  },
  {
    "context": "Planities Sinatica.",
    "title": "ASINATICO (PIANO)",
    "body": "Piccola \nspianata sulla faccia meridionale dell’Appennino di \nPis toja, lungo la strada Regia modenese fra il torrente \nSestajone e il fiume Lima, 4 miglia toscane prima di \nsuperare il crine della montagna, nella Comunità \nGiurisdizione e 3 miglia toscane a settentrione maestro di \nCutigliano, Diocesi di Pistoja, Compartimento di Firenze.",
    "original_title": "ASINATICO (PIANO)",
    "byte_offset": 764994
  },
  {
    "context": "(Aslagitum, o Aslaitum) nella maremma Grossetana.",
    "title": "ASLAGITO",
    "body": "– Vico perduto dove già fu una chiesa di S. \nGiovanni padronato della badia di Sestingna. In questo \nluogo fu rogato, nel dì 27 aprile dell’anno 1101, un atto di \nrinunzia fatta dal conte Ugo del fu conte Tedice della \nGherardesca a favore dei monaci di Sestigna per tutte le \nragioni che egli aver potesse sopra varie possessioni nella \nmaremma di Populonia. (ARCH. DIPL. FIOR. S. Agostino \ndi Siena)",
    "original_title": "ASLAGITO",
    "byte_offset": 765383
  },
  {
    "context": "",
    "title": "ASQUA",
    "body": "Vico nel Val d’Arno Casentinese sotto l’Eremo \ndi Camaldoli nel popolo di Moggiona, Comunità \nGiurisdizione e 6 miglia toscane a settentrione di Poppi, \nDiocesi e Compartimento di Arezzo. \nRisiede alle sorgenti del torrente Fiumicello presso al \nluogo, dove Appennin scuopre il mar schiavo e il tosco \nDal giogo, ond’a Camaldoli si viene.” Appunto costà i \nVescovi di Sarsina, di Fiesole, e di Arezzo potevano un dì \nsenza sortire dal loro confine prendersi per la mano. \n\nSi trova menzione di quest’Asqua nelle carte di Camaldoli \nsino dai primordi di questo S. Eremo. Il suo distretto fu \nliberato a quegli Eremiti dal conte Bandino di Romena \nper istrumento rogato in Monte Granelli di Romagna \nnell’anno 1368. (ANN. CAMALD.)",
    "original_title": "ASQUA",
    "byte_offset": 765856
  },
  {
    "context": "",
    "title": "ASSE (PONTE DELL’) o ASCIO",
    "body": "Varii sono i ponti \ncostruiti in origine di legname per attraversare i fiumi \nlungo le strade più frequentate. Tali sono il ponte \ndell’Asse nel pian di Lecore fra S. Pietro a Ponti e Poggio \na Cajano, il Ponte all’Asse sul Mugnone fra i borghi di \nPonte a Rifredi e di S. Jacopino,un miglio a maestro di \nFirenze; il ponte dell’Asse che cavalca il fiume Greve nel \npopolo di S. Alessandro a Giogoli, miglia toscane 2 e 1/2 \na libeccio di Firenze. Quasi tutti questi ponti sono vicini, \no introducono in un qualche borghetto.",
    "original_title": "ASSE (PONTE DELL’) o ASCIO",
    "byte_offset": 766613
  },
  {
    "context": "(Axus fl.) in Val d’Orcia,",
    "title": "ASSO FIUME",
    "body": "dal quale hanno \npreso il distintivo vari paesi omonimi. Tale è S. Giovanni \nd’Asso, Castello capoluogo di Comunità; Lucignano \nd’Asso Villaggio; S. Donato in Asso, e S. Pietro in Asso, \nvetuste chiese e monasteri distrutti. \nAlcuni ripetono l’etimologia di Asso dall’etrusca voce \nHaxo, e come tale è contemplata da un dotto Archeologo \nmoderno l’origine del Castel d’Asso o Axia della Colonia \nTarquinese posta in monte 5 miglia toscane a ponente di \nViterbo. \nComunque sia, le più alte scaturigini del fiume  Asso  \npartono dalla cima del monte che è quasi centro fra le \nComunità di Trequanda, di Asinalunga, di Asciano e di S. \nGiovanni d’Asso, e il di cui vallone chiude a destra la \nValle dell’Ombrone da quella dell’Orcia in cui l’Asso \ninfluisce. – Solca esso costantemente fra le piagge \ndirupate di creta, prima nella direzione di ponente, quindi \nvolge a ostro dopo aver ricevuto il tributo dai fossi che \nscendono verso oriente dal poggio di Trequanda, a \nsettentrione e maestro da Montecalvoli e da Montalceto. \nLambisce in seguito la ripa su cui risiede il Castello di S. \nGiovanni d’Asso, passando sotto al ponte della strada \nprovinciale di Montisi; quindi si accresce delle acque che \na sinistra versa nel suo alveo il torrente Trove. Quattro \nmiglia dopo attraversa la strada Regia romana alla posta \ndi Torrenieri; di là s’inoltra per un cammino tortuoso fra i \npoggi di Sanquirico e di Montalcino dove riceve a sinistra \nil torrente Toma, a destra il fosso Rigo, e più abbasso il \nRibutoli sino a che, dopo 20 miglia si scarica nel fiume \nOrcia sotto il poggio di Ripa di Castiglion d’Orcia.",
    "original_title": "ASSO FIUME",
    "byte_offset": 767181
  },
  {
    "context": "",
    "title": "ASSO (S. DONATO ad)",
    "body": "Monastero e chiesa da lungo \ntempo perduti in Val d’Orcia nella Comunità di Pienza, \npopolo di S. Maria a Cosona. – Fondata da Ariberto Re \ndei Longobardi, consagrata da Vitaliano vescovo di \nArezzo, e dotata da Warnifredo castaldo regio di Siena, fu \nquesta chiesa tra quelle rammentate nella sentenza \npronunziata in Siena nell’anno 714 e confermata dal Re \nLiutprando nel 715 in causa delle pievi della Diocesi \naretina situate nel contado senese. – Questa di S. Donato \nin Asso portava il nome eziandio di S. Donato a \nCintigliano o Citigliato, del cui casale si trovano memorie nelle pergamene della Badia Amiatina avanti il mille. \nNel deposto dei tstimoni sulla controversia accennata, S. \nDonato ad Asso qualificasi monastero e Oracolo, ossia \ncappella soggetta alla pieve di Cosona situata fra \nCitigliano la pieve di S. Quirico di Palecino, e quella di S. \nVito a Corsignano (oggi Pienza.)  – Vedere \nCITIGLIANO.",
    "original_title": "ASSO (S. DONATO ad)",
    "byte_offset": 768876
  },
  {
    "context": "in Val d’Orcia.",
    "title": "ASSO (S. GIOVANNI D’)",
    "body": "Piccolo \ncastello capoluogo di Comunità con cancelleria in \nSanquirico, nella Giurisdizione e circa 5 miglia toscane a \nlevante di Buonconvento, vicariato di Montalcino, \nDiocesi e 7 miglia toscane a maestro di Pienza, \nCompartimento di Siena, dalla quale città è 18 miglia  a \nscirocco. \nRisiede sopra una balza di creta cenerognola sulla ripa \ndestra del fiume Asso, circa 4 a ostro-scirocco del Monte \nOliveto Maggiore, nel grado 29° 15’ di longitudine e 43° \n9’ di latuitudine. \nÈ questo uno dei tanti paesi che ha preso e conservato il \ntitolo della sua chiesa matrice di S. Giovanni e S. Maria in \nPava, la memoria della quale pieve risale all’epoca \nlongobardica. L’antico tempio battesimale ridotto a \ncappella succursale ammirasi tuttora tra Monterongrifoli e \nS. Giovanni d’Asso sotto l’antico nome di pieve a Pava. È \ndi forma ottagona, e di uno stile architettonico che mostra \nappartenere a un’epoca anteriore alla decadenza delle \nbelle arti. \nFu il castello di S. Giovanni d’Asso sotto il domino dei \nconti senesi di origine salica, autori dei Scialenghi, \nArdenghi ec., dai quali è probabile che derivasse quel \nPaltoniero Forteguerra di Siena, che nell’anno 1151 \nsottopose alla madre patria i suoi castelli, fra i quali S. \nGiovanni d’Asso. (TOMMASI, Stor. Senese) \nComunità di S. Giovanni d’Asso. –  il suo territorio \noccupa una superficie di 14415 quadrati, di cui, se si \ndetraggono 398 quadrati circa occupati da alvei di torrenti \nda borri e strade, restano di suolo imponibile 14017 \nquadrati, pari a miglia 17 e 1/2 quadre, con una \npopolazione di 1326 individui a ragione di 76 persone per \nogni miglio quadrato. \nIl territorio di S. Giovanni d’Asso confina con sei \nComunità. A settentrione-maestro con Asciano, mediante \nil fiume Asso, a partire dalla piaggia di Canneto; il qual \nfiume presto oltrepassa sino a che per i borri di Casella, di \nSpinalbe e Mabbione  va incontro nella direzione di \nlibeccio alle sorgenti orientali del torrente Vespero, \noltrepassando le fonti del torrente Serlate. Quivi, dove \ntocca la Comunità di Buonconvento, piega da libeccio a \noccidente sino alla strada comunitativa che da \nBuonconvento guida per Chiusure al Monte Oliveto \nMaggiore. La quale strada abbandona dopo breve spazio \nper entrare nel fosso del Boscone; donde torce ad angolo \nacuto da ponente a scirocco, e poscia ad ostro trapassa \nsotto la pieve a Salti prima la strada da Buonconvento a S. \nGiovanni d’Asso, e poi il fosso Pereta sino a che dopo la \nchiesa di S. Lucia a Scortino oltrepassa altra via pedonale \ntra Buonconvento e S. Giovanni d’Asso, e arriva al fosso \ndella Fornace, lungo il quale si dirige a libeccio; e \ntantosto con angolo acutissimo si rivolge a scirocco \nlevante per andare incontro alla Comunità di Montalcino, \nla quale trova al borro di Laugnano poco innanzi di \nripassare il torrente Serlate. Al di là del quale torrente \ntaglia la strada provinciale che staccasi dalla Regia \nromana a Torrenieri e passa per S. Giovanni d’Asso \nrasentando la ripa destra del suo fiume. \nPoco dopo trova la Comunità di Sanquirico lungo i fossi \nScannelli e Casani . Di qua volgendo da levante a \nsettentrione incontra la Comunità di Pienza, con la quale \nsi accompagna per il borro delle Centinelle. Quivi forma \nun angolo rientrante piegando a levante-scirocco sino al \nfosso detto delle Pieve presso al Castellare (f. Di Vico \nPalecino), dove volge a grecale sino alla strada di \nCosona, lungo la quale giunge al Bagno o Bagnaccio. \nCostà percorrendo da greco a maestro tocca la Comunità \ndi Trequanda, con la quale rimonta il torrente Trove che \npoi oltrepassa, e si rivolge di nuovo a greco per andare \nincontro alle scaturigini del borro della Bandita del Salto \nsino al poggio Ampella; il di cui rivo serve di confine alle \ndue Comunità sino al suo sbocco nell’Asso. Di là rimonta \nl’Asso finchè trova alla piaggia di Canneto la Comunità di \nAsciano. \nLa natura del terreno superiore consiste quasi totalmente \nin crete, dove trovansi annidiati per famiglie copiosi \ntestacci marini. Letti di ghiaje calcaree e di quarzo agata \nalternano con i banchi superiori di crete, mentre in alcuni \npunti si affacciano massi di calcareo compatto \nappenninico di color ceruleo traversato da candido spato \ncristallino, e bucherellato da foladi, di cui non resta \ncomunemente altro che l’impronta. \nLa valle percorsa dall’Asso, al pari di quella contigua \ndell’Ombrone e della già descritta Comunità di Asciano, \nnelle piagge più elevate e nei luoghi meno spogliati di \nbosco e più lontani dai corsi d’acqua, trovasi incrostata da \nripetuti strati orizzontali di tufo calcareo-siliceo color \nleonato di origine marina. Anche costà la popolazione, le \nantiche corti e castella ri risiedono nei poggi tufacei, \nmentre dalle crete dell’Asso scaturiscono acque acidule \nsolfuree cariche di carbonato di calce di natura consimile \na quelle di Rapolano e di Montalceto, le quali acque \ndepositano intorno ad esse estesissimi banchi di \ntravertino. \nTali sono le acque termali del Bagno detto il Bagnaccio \ntra S. Giovanni d’Asso e Cosona alla sinistra del torrente \nTrove. \nIl clima di questo territorio è temperato e assai mite \nnell’inverno, caldo e di aria in alcuni posti piuttosto infida \nin estate, talchè i suoi abitanti vanno soggetti alle febbri \nintermittenti, segnatamente quelli che non si riparano dai \nmalefici vapori vespertini e mattutini. \nLa storia politica della contrada in questione non presenta \nmemorie di gran rilievo, meno quella di far conoscere che \nin questa Comunità e nelle sue limitrofe di Pienza e di \nSanquirico confinavano le diocesi antiche di Arezzo e di \nChiusi; là dove arrivava la marca, ossia contado senese \ninnanzi che questa repubblica estendesse nel secolo XIII \nla sua giurisdizione nel territorio chiusino. \nEsistevano nell’attuale territorio di S. Giovanni d’Asso tre \nantiche pievi della Diocesi di Arezzo: cioè S. Maria in \nPava, SS. Quirico e Gio. in Vico Palecino, e S. Maria in \nSaltu. \nUna conferma del primo fatto si palesa nel deposito dei \ntestimoni esaminati in Siena, nell’agosto dell’anno 714, davanti Ambrogio Maggiordomo di Liutprando re \nde’Longobardi in proposito della lite mossa alla chiesa \naretina dai vescovi senesi, per cagione delle pievi della \nDiocesi di Arezzo situate nella  giurisdizione temporale \ndel territorio di Siena. \nLa pieve di S. Maria in Pava aveva filiali la Canonica di \nS. Pietro di Villole, S. Giovanni d’Asso, S. Bartolommeo, \nS. Secondiano del Borgo e la Canonica di Monte; (forse \nquel Monte che poi ebbe nome di Monterongrifoli). Dopo \nun decreto del vescovo di Pienza del 1594 fu concesso il \nbattistero alle chiese di Monterongrifoli, di Vergelle e di \nS. Giovanni d’Asso. Quest’ultima era di giuspadronato \ndella nobile famiglia senese de’Salimbeni, allorchè il \ncardinale Riccardo Petroni nell’anno 1305 comprò da essa \nil castello di S. Giovanni d’Asso con il distretto e \ngiurisdizioni. (TOMMASI Storia di Siena  L. VIII) \nQuesta contrada fu saccheggiata e guasta nel 1315 da una \nmano di soldati ghibellini dopo la vittoria riportata da \nUguccione della Faggiuola contro la lega guelfa toscana \nsotto Montecatini, poco innanzi che seguisse alla pieve a \nPava fra alcuni individui della stirpe Salimbeni una \nmischia (anno 1332) registrata nella Cronaca senese di \nAndrea Dei. (MURATORI Rerum Italicarum Scriptores \nVol. XV) – Fu intorno a questa età pievano di S. Maria in \nPava il B. Alberto di Chiatina, oggi S. Nazzario sotto \nChiusure, eletto quindi arciprete della chiesa maggiore di \nColle in Val d’Elsa, dove morì in odore di santità. \nLo stato agrario del suo territorio è in gran parte a pastura, \navvicendato con sementa di granaglie, in parte a vigneti \ncon gelsi e olivi, mentre una buona porzione conservasi \nancora quale fu visto dalle generazioni più remote, \ncoperto cioè di quelle selve e naturali boscaglie, dalle \nquali presero il distintivo i popoli di S. Angelo in Luco, \nossia di Chiusure e di S. Maria in Saltu, vale a dire in \nbosco. \nNon passa alcuna strada Regia per il territorio di S. \nGiovanni d’Asso; una sola provinciale è quella che \nstaccasi dalla Regia romana a Torrenieri, e rimontando \ncontro la corrente dell’Asso rasenta il capoluogo. Costà \ncavalca il fiume e sale a Montisi, di dove si dirige in Val \ndi Chiana biforcando sul poggio di Petrojo, un ramo per \nTrequanda, e l’altro per Sicille e le Muricce alla pieve a \nMensole sotto Asinalunga. – Fra le vie rotabili \ncomunitative ve ne sono tre; una è quella che alla \nconfluenza del torrente Trove nell’Asso porta dalla strada \nprovinciale sopra accennata a Lucignano d’Asso; l’altra \nche dalle vicinanze di Torrenieri conduce al villaggio di \nVergelle, e la terza che da S. Giovanni d’Asso sale a \nMonterongrifoli. \nIn ordine al Regolamento generale del 2 giugno 1777 \nsull’organizzazione delle Comunità della provincia \nsuperiore dello Stato senese, fu determinato la riunione a \nS. Giovanni d’Asso di 4 preesistenti Comunità: prima S. \nGiovanni d’Asso; seconda Lucignano d’Asso; terza  \nMonterongrifoli; quarta Vergelle. \nQuesta comunità dipende nel civile dalla potesteria di \nBuonconvento, nel criminale e nelle cose governative dal \nvicario R. di Montalcino, dove risiede anche il suo \ncancelliere comunitativo, e l’ufizio di esazione del \nRegistro, mentre quello delle Ipoteche è in \nMontepulciano. \nNon vi sono arti nè manifatture di rilievo; scarso è il \ncommercio di granaglie e bestiami di questa Comunità. \nNon si tengono mercati settimanali nel capoluogo; sivvero \nuno nel giovedì a Monterongrifoli, con due fiere per anno \na S. Giovanni d’Asso; la prima il 29 agosto, giorno della \nfesta del Santo patrono, e l’altra il giovedì dopo la prima \ndomenica di ottobre. \n \nPOPOLAZIONE della Comunità di S. GIOVANNI \nD'ASSO a tre epoche diverse \n \nPOPOLAZIONE dell'anno 1640 \n- S. Giovanni d'Asso, titolo della chiesa: S. Giovanni \nBattista (Pieve), popolazione n° 408 \n- Lucignano d'Asso, titolo della chiesa: S. Biagio \n(Arcipretura), popolazione n° 232 \n- Monterongrifoli, titolo della chiesa: S. Lorenzo \n(Arcipretura), popolazione n° 369 \n- Pieve a Salti, titolo della chiesa: Natività di Maria \n(Pieve), popolazione n° 197 \n- Vergelle, titolo della chiesa: S. Lorenzo (Prioria), \npopolazione n° 70 \n- Totale n° 1276 \n \nPOPOLAZIONE dell'anno 1745 \n- S. Giovanni d'Asso, titolo della chiesa: S. Giovanni \nBattista (Pieve), popolazione n° 402 \n- Lucignano d'Asso, titolo della chiesa: S. Biagio \n(Arcipretura), popolazione n° 150 \n- Monterongrifoli, titolo della chiesa: S. Lorenzo \n(Arcipretura), popolazione n° 267 \n- Pieve a Salti, titolo della chiesa: Natività di Maria \n(Pieve), popolazione n° 269 \n- Vergelle, titolo della chiesa: S. Lorenzo (Prioria), \npopolazione n° 131 \n- Totale n° 1219 \n \nPOPOLAZIONE dell'anno 1833 \n \n- S. Giovanni d'Asso, titolo della chiesa: S. Giovanni \nBattista (Pieve), popolazione n° 422 \n- Lucignano d'Asso, titolo della chiesa: S. Biagio \n(Arcipretura), popolazione n° 206 \n- Monterongrifoli, titolo della chiesa: S. Lorenzo \n(Arcipretura), popolazione n° 405 \n- *Pieve a Salti, titolo della chiesa: Natività di Maria \n(Pieve), popolazione n° 134 \n- Vergelle, titolo della chiesa: S. Lorenzo (Prioria), \npopolazione n° 137 \n- Somma n° 1304 \n \nFrazione di POPOLAZIONE di parrocchie situate fuori \ndella Comunità di S. GIOVANNI D'ASSO \n \n- nome del luogo: Cosona, titolo della chiesa: SS. \nPergentino e Lorentino, comunità in cui è situata la \nchiesa: Pienza, popolazione n° 13 \n- nome del luogo: Sanquirico, titolo della chiesa: SS. \nQuirico e Giuditta, comunità in cui è situata la chiesa: \nMontalcino, popolazione n° 9 \n- Somma n° 22 \n \n-TOTALE popolazione 1833: n° 1326  \nLa suddetta * Pieve a Salti ha inoltre o abitanti nelle \ncontigue Comunità di Buonconvento, e di Montalcino",
    "original_title": "ASSO (S. GIOVANNI D’)",
    "byte_offset": 769846
  },
  {
    "context": "",
    "title": "ASSO (LUCIGNANO D’) o LUCIGNANELLO",
    "body": "Castello \nin Val d’Orcia sulla destra del fiume Asso, di cui porta il \nnome, a distinzione dell’altro Lucignano d’Arbia  da esso \nnon molto discosto, nella Comunità e 2 miglia a ostro-\nscirocco di S. Giovanni d’Asso, Giurisdizione di \nMontalcino, da cui è 8 miglia  a greco, Diocesi di Pienza, \ngià di Arezzo, Compartimento di Siena. \nLa memoria meno incerta e più remota di questo castello \nmi si palesa in un istrumento dei Camaldolensi di S. \nMustiola di Siena proveniente dall’antico monastero di S. \nMaria a Tuoma  presso Sanquirico. (R. ARCH. DIPL. di \nFirenze). Esso fu stipulato in Lucignano nel mese di \nmaggio dell’anno 1099. Tratta della vendita d’alcune \nporzioni di terre del contado senese poste nel distretto \ndella Pieve di S. Vito a Corsignano  (oggi Pienza), in \nluogo denominato Lucignano. – Vedere LUCIGNANO \nD’ASSO.",
    "original_title": "ASSO (LUCIGNANO D’) o LUCIGNANELLO",
    "byte_offset": 781859
  },
  {
    "context": "",
    "title": "ASSO (S. PIETRO in)",
    "body": "Monastero distrutto, di cui \nattualmente non esiste che un piccolo oratorio sulla destra \nripa del fiume Asso alla pendice meridionale del poggio \ndi Montalcino, nella cui Comunità Giurisdizione e \nDiocesi trovasi a 4 miglia toscane situato. – Le rendite di \nquesta antica chiesa, rammentata sino al 714, furono \nassegnate dal pontefice Pio II alla prebenda di un \ncanonicato della cattedrale di Montalcino, attualmente \nconsistenti in un podere contiguo alla chiesina di S. Pietro \nin Asso, che è la dote del canonicato teologale. L’antica \nchiesa di S. Pietro in Asso, minacciando rovina, è stata \nmodernamente demolita ed il suo materiale impiegato \nnella costruzione della torre della nuova cattedrale di \nMontalcino. \nL’oratorio moderno di S. Pietro d’Asso è compreso nella \ncura di S. Maria dei Riformati dell’Osservanza presso \nMontalcino, anticamente nelle pieve di S. Maria a \nMensole, nota più generalmente con il nome di Madre \nChiesa , la di cui località conserva tuttora il nome di \nMatrichese. – Vedere MENSOLE e MONTALCINO.",
    "original_title": "ASSO (S. PIETRO in)",
    "byte_offset": 782761
  },
  {
    "context": "di Porta al Borgo di Pistoja. ",
    "title": "ASSUNTA (S. MARIA)",
    "body": "Contrada e Parrocchia detta volgarmente S. Maria alla \nGora in val d’Ombrone pistojese nella strada Regia \nmodenese, Comunità di Porta al Borgo, Giurisdizione, \nDiocesi e un miglio toscano a settentrione di Pistoja, \nCompartimento di Firenze. \nFu questa chiesa o l’altra vicina parrocchiale di S. Maria a \nGello, denominata anticamente de Piunte, o de Ponte dal \nvicino ponte dell’Asinaia che cavalca l’Ombrone. Alla \nquale località de Piunte riferisce una pergamena di S. \nBartolommeo di Pistoja scritta nell’aprile dell’anno 767, \nallorquando Guillerado nobile pistojese insieme con tre \nfigli cedè al monastero di S. Bartolommeo il \ngiuspadronato della chiesa da esso edificata a onore di S. \nMaria e S. Pietro in loco Piunte con altre sostanze e \ngiurisdizioni. (ZACCAR. Anecd. Pistor.) \n\nDicesi oggidì S. Maria alla Gora  da un canale che porta le \nacque dell’Ombrone a una officina di ferriera, e a vari \nmu lini lungo il popoloso borgo di cotesta fertilissima \npianura, ricca di ogni genere di granaglie, e di ortaggi, \ndonde una parte di essa meritossi il titolo di Paradiso degli \nAsini. \nLa parrocchia di S. Maria Assunta alla Gora conta una \npopolazione di 1206 abitanti.",
    "original_title": "ASSUNTA (S. MARIA)",
    "byte_offset": 783844
  },
  {
    "context": "(Astro fl.).",
    "title": "ASTRONE",
    "body": "Torrente più che fiume, il quale \nscaturisce dalle alture dei monti all’occidente di \nChianciano in Val di Chiana, e che dopo aver percorso e \nbonificato con le sue torbe la pianura di Chianciano e \nSarteano, fra Chiusi e Cetona, dirigendosi da maestro a \nscirocco per il tragitto di 15 miglia toscane sbocca nella \nChiana dentro lo Stato pontificio. – Esso riceve il tribuno \ndei fossi Astroncello, Castrone, Bossolaje, Chiteno, \nBargnano , e altri piccoli rii. Le sue prime fonti \nscauriscono dal monte di Sellena sopra i Bagni di \nChianciano, da un calcareo, a luoghi celluloso, talvolta \ncompatto, o semi-granoso attraversato da vene di bianco \nspato, alla sua base coperto da strati ripetuti di tufo \nconchigliare, da sedimenti di ghiaje e da formazioni \nrecenti di gesso e di travertino. Lo che dà a concepire che \nnei monti donde scaturiscono le acque dell’Astrone, a \nsimilitudine di quelli già designati all’articolo Asciano, \nesiste un fomite, un lavorìo continuo della natura, per cui \nemergono dalle loro viscere gas acidi, soluzioni saline e \ncopiose acque termali. – Vedere CHIANCIANO.",
    "original_title": "ASTRONE",
    "byte_offset": 785100
  },
  {
    "context": "",
    "title": "ASULARI",
    "body": "Vico in Val di Serchio. – È restato il solo \nnome generico di Vico all’antico Casale o Vico Asulari, \nda cui hanno preso la denominazione i popoli di S. \nCassiano e di S. Pietro a Vico, nella Comunità, \nGiurisdizione, Diocesi e Ducato di Lucca, la quale città è \n3 miglia toscane a ostro. S’incontrano queste due borgate \nsulla riva sinistra del fiume Serchio, una lungo la strada \ndei Bagni di Lucca; l’altra alquanto discosta di là, \nentrambe nel piviere di Lammari. s’incontrano frequenti \nmemorie del Vico Asulari nelle carte dell’archivio \narcivescovile di Lucca sino dal principio del secolo VIII. \n– La chiesa di S. Pietro a Vico stata violate dai pagani, fu \nceduta in enfiteusi nell’anno 940 a un Beraldo da Corrado \nvescovo di Lucca. (MEMOR. LUCCH. T. V) – Vedere \nVICO (S. Pietro a) e S. CASSIANO A VICO.",
    "original_title": "ASULARI",
    "byte_offset": 786240
  },
  {
    "context": "",
    "title": "ATRIANA",
    "body": "sotto le colline Pisane nella Valle di Tora. – \nVedere TRIANA (PIEVE DI) e VALTRIANO.",
    "original_title": "ATRIANA",
    "byte_offset": 787093
  },
  {
    "context": "di Sovana in Maremma – Vedere TRIANA di ",
    "title": "ATRIANA",
    "body": "S. FIORA.",
    "original_title": "ATRIANA",
    "byte_offset": 787093
  },
  {
    "context": "(Audena fl .).",
    "title": "AUDENA",
    "body": "Nome perduto di un fiume di Val \ndi Magra, rammentato da T. Livio (lib. XLI, c. 19) \nall’occasione d’indicare il vallone dove il Console C. \nMuzio Scevola, l’anno di Roma 579, sconfisse e disarmò \nquella tribù di Liguri, che 18 anni prima avevano saccheggiato le campagne di Luni e il littorale fra questa \ncittà e Pisa. \nNon sono d’accordo gl’interpreti dello storico padovano \nsulla località, in cui un tal fatto seguì, nè sul nome che a \nquesto fiume fu assegnato nelle posteriori età –  Chi \napplicò l’avvenimento alla valle superiore della \nGarfagnana e al fiume Serchio, chi alla valle orientale \ndella Magra, e al fiume Aulella, chi finalmente al vallone \nil più occidentale della Lunigiana percorso dal fiume \nVara . \nOra se fosse lecito in tanta varietà di pareri metterne in \ncampo uno di più, azzarderei, che a niuno dei nominati \nfiumi riferire si dovesse l’Audena di T. Livio, per la \nragione che la valle del Serchio e quella limitrofa \ndell’Aulella erano state dai Romani già da qualche anno \ninnanzi conquistate e dai Liguri totalmente sgomberate. \nAltronde era ben difficile che nemici del nome romano \ndominassero nei monti che acquapendono in Val di Vara, \nquando al suo sbocco si trovavano già da lungo tempo le \nforze navali e le romane coorti di presidio nel porto di \nLuni. – Ammesso di dovere recedere da tali congetture, \nconverrà rivolgere gli occhi sopra altri fiumi più remoti \ndalle strade già perlustrate e rese libere dai Consoli \nromani, e dirigesi in regioni non prima dell’anno 579 di \nRoma state vinte e disertate. – In tanta incertezza lascerò \nad altri per soluzione di tale quesito, se sia meno \nimprobabile il dubbio natomi, che il nome di Audena \npossa con qualche varietà essere stato applicato al fiume \nGordana, il quale ha la sua sorgente nella sommità del \nmonte Gottaro, punto il più remoto e meno accessibile \ndella Val di Magra. – Vedere ALPE APUANA.",
    "original_title": "AUDENA",
    "byte_offset": 787260
  },
  {
    "context": "",
    "title": "AUGINO",
    "body": "Monte designato da T. Livio nell’Appennino di \nGarfagnana fra la sorgente del Serchio di Soraggio e le \nfonti del fiume Secchia, sino dove si estendevano i Liguri \nFriniati, allora quando si refugiarono nel monte Augino, \nl’anno di Roma 563, per evitare lo scontro del Console C. \nFlamminio, mentre quei montanari trapassavano nelle \npendici transappennine, varcando il giogo del mo nte \nsuddetto. (LIVIO l. XXXIX, c. I)",
    "original_title": "AUGINO",
    "byte_offset": 789242
  },
  {
    "context": "(Aula fl.)",
    "title": "AULELLA",
    "body": "Una delle più grosse fiumane \ntributarie del fiume Magra, creduta da qualche scrittore \nl’Audena di Tito Livio. Essa è nominata Aula \nnell’istrumento di fondazione dell’Abazia dell’Aulla \ndettato nell’anno 884 dal marchese Adalberto di Toscana, \nuno dei primi e de’più potenti feudatarii di Lunigiana. – \nPartono le sue più remote polle dalle rocce stratiformi di \ngrès antico o macigno sulla parete meridionale dell’Alpe \ndi Mommio, all’altezza di circa 3000 braccia sopra il \nlivello del Mediterraneo, 282 braccia sotto la cima della \nmontagna, nella Comunità e 6 miglia toscane a greco-\nsettentrione di Casola, Giurisdizione e 9 miglia toscane a \ngreco-levante di Fivizzano. \nScende precipitosa e serpeggiante fra le rupi, dirigendosi \nda greco a libeccio sino a Casola, dove si accresce delle \nacque che le reca dal lato di levante il torrente Tassonara . \nQuindi con meno ripida pendenza corre in un alveo più \nspazioso al ponte di Codiponte a ricevere il tributo dei \ntorrenti di Casciana, (ERRATA: del Lucido di Equi) e più \nbasso del Lucido di Equi e di altri borri minori, lambendo \nintanto la base settentrionale del Pizzo di Uccello. –  Costà \nl’Aulella piegasi da libeccio a occidente, per \nincamminarsi verso la rocca dell’Aquila, e a Gragnola, \ndove accoglie a sinistra il torrente Lucido di Vinca e a \ndestra due miglia più sotto il Rosaro di Fivizzano. \nAppena quest’ultimo torrente si è accoppiato all’Aulella, \nquesta passa sotto il ponte presso Soliera e alquanto più \nlungi riceve le acque dell’Arcinasso . \nQua l’Aulella esce dal distretto di Fivizzano ed entra nel \nterritorio dell’Aulla, dove il fiume si fa maggiore con le \nacque del Bardine, fiumana che scaturisce dalle pendici \nsettentrionali del monte Sagro, e presso Pallerone mette a \ncapo nell’Aulella, mentre essa dopo un miglio trova alla \nsua destra la Terra dell’Aulla e la Magra. \nL’Aulella nella designata traversa percorre un cammino di \ncirca 20 miglia  con un pendìo medio di 130 braccia per \nogni miglio di discesa. \nIl suo alveo non è da artificiali sponde in costante e \nregolare cammino frenato, sibbene lo fu dalli sproni o \npignoni naturali dei poggi pietrosi. Fra mezzo a questi \nl’impeto delle acque fluenti potè tracciare un passaggio, \nlasciando a destra le rocce stratiformi dell’Appennino di \nMommio, di Monte Cersigoli e di Camporaghena, mentre \nrasenta a sinistra le rupi marmoree massive dell’Alpe \nAupuana sotto il Pizzo d’Uccello e il monte Sagro alle \nspalle di Carrara. \nDue soli ponti attraversano l’Aulella, uno a Codiponte \nsulla strada mulattiera che entra in Val di Serchio per il \nvarco del monte Tea, l’altro fra Soliera e Ceserano sulla \nstrada militare che passa per Fivizzano. \nIl profitto che trae l’industria manifatturiera da questo \nfiume è limitato ai molini e a poche gualchiere. – Le sue \nlimpide acque nutriscono nel sassoso alveo delicatissime \ntrote, anguille, lamprede ed altre qualità di pesci di minor \npregio, che forniscono materia abbondante di pesca in \nquasi tutte le stagioni.",
    "original_title": "AULELLA",
    "byte_offset": 789680
  },
  {
    "context": "(Aula).",
    "title": "AULLA",
    "body": "Terra murata, già castello in Val di \nMagra, capoluogo di Comunità, e di Provincia della \nLunigiana Estense, residenza di un Delegato di governo e \ndi un giusdicente, nella Diocesi di Massa di Carrara, già \ndi Sarzana, Ducato di Modena. \nRisiede sulla ripa sinistra del fiume Magra in uno sprone \nfiancheggiato a settentrione dal torrente Tavarone, a ostro \ndall’Aulella, mentre a ponente la Magra lambisce le sue \nmura alla confluenza dell’Aulella, nel grado 27° 38’ \nlongitudine e 44° 13’ latitudine sull’antica strada \nFrancesca o Pontremolese; 10 miglia toscane a \nsettentrione di Sarzana, 14 miglia toscane a ostro scirocco \ndi Pontremoli; 15 miglia toscane a maestro di Massa di \nCarrara. \nIl nome di Aulla, già Aula, ci dà l’indicazione della sua \norigine presa dal palazzo, Corte, e Aula dei suoi primi \nbaroni. Il più antico dei quali comparisce il marchese di \nToscana Adalberto, figlio del conte Bonifazio, il quale \nnell’anno 884 fece costruire dai fondamenti al confluente \ndei fiumi Magra e Aula, dentro il castello di questo nome \nun badia, oggi propositura di S. Caprasio dell’Aulla. Il \nqual fatto si manifesta nell’istrumento dello stesso anno \ncelebrato nella città di Lucca, per cui vennero assegnate in dote alla nuova abazia molte sostanze e tributi dei suoi \ndominj nei confini della Lunigiana e della Garfagnana, fra \ni quali eravi il castello di Aulla. \nNel 1094 risiedeva nell’Aulla il marchese Oberto figlio di \nAlberto Rufo fratello di Guglielmo Francesco  che fu \nl’autore dei marchesi di Massa. In detto anno il \nprenominato Oberto con la sua madre contessa Giulitta, \nstando nel borgo di Aulla dettarono a favore del \nmonastero di S. Venerio del Golfo una donazione di beni \nsituati nel piviere di S. Stefano a Marinasco della Spezia. \n– Seguì più tardi (1202) nel chiostro dell’abazia \ndell’Aulla il giuramento dei marchesi Corrado l’antico, \nAlberto il poeta e Guglielmo; tutti dei Malaspina, per la \nconcordia sentenziata dagli arbitri fra essi e il vescovo di \nLuni. (MURAT. Ant. Estens.) \nDopo quell’epoca gli abati dell’ordine benedettino di \nquesta famosa badia signoreggiavano, quasi regoli, sopra i \nvassalli del castello donato, sino a che i marchesi \nMalaspina discesi da Corrado l’antico ebbero il maggior \nfrutto di quest’antico giuspadronato, quando si fecero \neleggere in abati di governo, o in commendatarii. Uno \nde’primi abati di questa illustre prosapia fu Bernabò dei \nmarchesi Malaspina canonico di Sarzana innanzi che \nfosse eletto (anno 1378) in Arcivescovo di Pisa. – \nD’allora in poi i marchesi di Aulla della branca di Lusollo \ne Podenzana ebbero la signoria e il benefizio della badia \ndi questa Terra. \nIl qual benefizio fu costantemente dai dinasti dell’Aulla \ncontemplato come parte del patrimonio avito, sia \nnell’istrumento di divise rogato nel 1408; sia in quello di \nalienazione fatta nel 1543 da uno di essi al capitano \nAdamo Centurione patrizio di Genova. Fu allora che il \nnuovo feudatario fece munire l’importante posizione \ndell’Aulla coll’erigere (ERRATA : nella rupe che) nella \nrupe serpentinosa che le sovrasta dal lato del fiume Magra \ne dell’Aulella la rocca denominata la Brunella. \nGli eredi del Centurione ne ritennero il dominio sino al \nprincipio del secolo XVIII, alla qual’epoca il marchesato \ndell’Aulla, per cagione del partito preso dai suoi \ndominatori nelle guerre della successione di Spagna, fu \ntolto alla stirpe Centurione per ordine dell’imperatore \nCarlo VI, il quale con diploma del 31 ottobre 1714 ne \ninvestì il marchese Alessandro Malaspina di Podenzana. I \ndi lui nipoti dovettero subire la sorte di altri feudatarii \ndella Lunigiana in virtù delle politiche vicende, e della \npace di Vienna del 1814. Per le quali cose dopo sei e più \nsecoli questa contrada ritornò sotto il dominio assoluto \ndella R. Casa d’Este. – Vedere APPENDICE. \nComunità di Aulla . – La Comunità di Aulla a forma \ndell’attuale regolamento governativo ed economico \ncomprende nella sua giurisdizione nove popoli con una \npopolazione di 4086 abitanti. Essa confina con sette \nComunità; a settentrione con la Comunità Granducale di \nTerrarossa, mediante il fosso Cisolagna sulla destra del \nfiume Magra, e di qua dalla Magra, mediante il torrente \nTavarone in parte, e nel restante per artificiali confini; a \noccidente è a contatto con la Comunità di Bolano \nspettante al regno Sardo; a libeccio trova la Comunità \nGranducale di Albiano; a ostro per breve tragitto tocca la \nComunità di S. Stefano dei RR. Stati Sardi, e quindi \nl’exfeudo di Fosdinuovo; a scirocco levante confina con \nla Comunità Granducale di Fivizzano, cui serve per \nqualche tratto di limite naturale il torrente Arcinasso,e \nfinalmente a greco il territorio dell’Aulla costeggia la \nComunità dell’exfeudo di Licciana. \nIl terreno è per la massima parte montuoso; spetta alle \nrocce stratiformi di grès antico di schisto e di calcareo \nargilloso. In alcune pendici peraltro, e segnatamente nella \nvalle inferiore del Tavarone, a tali rocce sovrappongono \nmarne contenenti conchiglie fossili e altri corpi organici. \nMolta superficie di questa Comunità è occupata dai letti \nspaziosissimi dei fiumi Magra  e Aulella e dal torrente \nTavarone. Il primo di essi attraversa il territotio della \nComunità dal lato occidentale e separa dall’Aulla l’ex-\nmarchesato di Podenzana; il secondo lo percorre dal lato \nd’ostro e di levante; il terzo ne lambisce quasi \ncostantemente i confini del lato settentrionale. Anche il \ngrosso torrente Bardine prima di unirsi al fiume Aulella \nscorre per due miglia dentro la Comunità di Aulla. Non \ndirò dei minori fossi, borri e rivi che a destra e a sinistra \nfluiscono per il territorio dell’Aulla, senza però che \nl’agraria e le arti manifatturiere cerchino di trarne profitto \nmaggiore di quello che la necessità comanda per avere dei \nmulini. – Assai minore è lo spazio occupato dalle strade \ncomunitative tutte pedonali, tutte senza ponti, tutte \nmalagevoli, meno quella provinciale che lungo la sinistra \nripa della Magra conduce per Aulla a Pontremoli; la quale \nattualmente sta rettificandosi e ampliandosi per renderla \nrotabile fra Aulla e Fivizzano, Aulla e Pontremoli, Aulla e \nFosdinuovo, Aulla e Bagnone. \nLe produzioni agrarie di questa contrada consistono \nprincipalmente in castagni, in pascoli naturali e in vigneti. \nDi quest’ultima piantagione sono rivestiti a dovizia i \npoggi di Podenzana. Risorsa importantissima è quella del \nminuto bestiame che ivi si alimenta. Li cereali appena \nbastano nelle buone raccolte alla popolazione. In alcune \npiagge e luoghi meglio esposti vi prospera il gelso e \nl’olivo. Queste due delicate e preziose piante indicano da \nper loro, che il clima di questa Comunità è temperato anzi \nche rigido, soggetto però alle nebbie per la vicinanza di \ntante acque, non che ai venti che soffiano con imp eto \nlungo le gole del sovrastante Appennino. \nLa situazione favorevole dell’Aulla, posta quasi al centro \ndella Lunigiana, e sul passaggio più frequentato fra la \nToscana occidentale e la Lombardia, reca un profitto \ngiornaliero ai suoi abitanti, sia per i mercati che ivi si \ntengono, sia per la giornaliera opera delle vetture, sia per \nla risorsa che ai locandieri e osti fornisce il frequente \ntragitto di merci e di forestieri. \nSi tiene in Aulla una fiera di gran concorso il primo di \ngiugno, giorno della festa di S. Caprasio titolare della \nchiesa e Patrono della Terra. – Restano a conoscersi altre \nistruzioni spettanti all’Aulla. \n \nPOPOLAZIONE della Comunità di AULLA distribuita \nper Parrocchie \n \n- nome del luogo: AULLA (Terra), titolo della chiesa: S. \nCaprasio (Propositura), abitanti  n° 790 \n- nome del luogo: Barbarasco (Castello), titolo della \nchiesa: SS. Quirico e Giuditta (Rett.), abitanti n° 394 \n- nome del luogo: Bibola (Castello), titolo della chiesa: S. \nBartolommeo (Rett.), abitanti  n° 200 \n- nome del luogo: Bigliolo (Villaggio), titolo della chiesa: S. Donato (Rett.), abitanti  n° 375 \n- nome del luogo: Gorasco (Villaggio), titolo della chiesa: \nS. Bartolommeo (Rett.), abitanti  n° 163 \n- nome del luogo: Olivola (Castello), titolo della chiesa: \nS. Michele (Rett.), abitanti n° 812 \n- nome del luogo: Pallerone (Castello), titolo della chiesa: \nS. Tommaso di Cantorbery (Rett.), abitanti  n° 442 \n- nome del luogo: Podenzana (Castello), titolo della \nchiesa: SS. Jacopo e Cristofano (Rett.), abitanti n° 636 \n- nome del luogo: Vecchietto (Villaggio), titolo della \nchiesa: S. Bartolommeo (Rett.), abitanti n° 274 \n- Totale abitanti n° 4086",
    "original_title": "AULLA",
    "byte_offset": 34949
  },
  {
    "context": "",
    "title": "AULA (ALBUINI)",
    "body": "– Vedere ALBAVOLA in Val di \nSerchio, e BIGNOLA in Val di Pesa. ",
    "original_title": "AULA (ALBUINI)",
    "byte_offset": 801488
  },
  {
    "context": "",
    "title": "AULA (S. LORENZO in)",
    "body": "– Vedere LORENZANA nelle \nColline Pisane.",
    "original_title": "AULA (S. LORENZO in)",
    "byte_offset": 801577
  },
  {
    "context": "",
    "title": "AULENA, AOLENA (S. PIETRO in)",
    "body": "– Vedere OLENA (S. \nPietro in) in Val d’Elsa.",
    "original_title": "AULENA, AOLENA (S. PIETRO in)",
    "byte_offset": 801647
  },
  {
    "context": "",
    "title": "AURELIA (VIA)",
    "body": "– Vedere VIE ANTICHE.",
    "original_title": "AURELIA (VIA)",
    "byte_offset": 801732
  },
  {
    "context": "",
    "title": "AURINIA",
    "body": "Città etrusca. – Vedere SATURNIA",
    "original_title": "AURINIA",
    "byte_offset": 801776
  },
  {
    "context": "fl.",
    "title": "AUSER",
    "body": "– Vedere OSERI, e OZZARI",
    "original_title": "AUSER",
    "byte_offset": 801825
  },
  {
    "context": "fl.",
    "title": "AUSERCLUS",
    "body": "– Vedere SERCHIO.",
    "original_title": "AUSERCLUS",
    "byte_offset": 801867
  },
  {
    "context": "(Auserissola).",
    "title": "AUSERESSA",
    "body": "Sotto questi nomi nell’età di \nmezzo veniva segnalato un Vico e un distretto nel Val \nd’Arno inferiore fra gli emissari dell’Usciana e delle \nSeresse. \nUna pergamena della cattedrale Aretina, scritta nel 30 \ngennajo 1053 in loco et finibus Vico Auserissola prope \nipso Castello, accenna con qualche precisione la sua \nubicazione, all’occasione di designare la situazione di un \npezzo di terreno posto in finibus in MONTE infra Castello \nillo qui dicitur Vico Auserissola. \nDalle memorie superstiti sembra potersi dedurre, che il \nVico e contrada di Auseressa fosse di proprietà della \nCorona o dei Marchesi della Toscana, dai quali venne \nceduta, talora ai vescovi di Pisa, altre volte ai vescovi di \nLucca, quasi che fosse stato un luogo di controverso \nconfine diocesano. \nNoi per altro troviamo che Alberico vescovo di Pisa \ndisponeva da padrone del Vico Auserissola e sue rendite \nsino dal 975, anno in cui lo accordò ad enfiteusi con altri \nVici dei plebanati di Vico Pisano, e di Calcinaja ai figli \ndel Marchese Oberto autore degli Estensi, dei Malaspina, \ndei Pallavicini e dei Marchesi di Massa, di Livorno e di \nalcuni Giudici di Cagliari. \nIn forza della quale enfiteusi uno di quei discendenti, nel \n1061, regalò la sua parte di Auseressa , e d’altri luoghi \ndella stessa contrada alla Badia di Poggio Marturi \n(Poggibonzi), i di cui monaci nel 1130 rinunziarono \nall’arcivesc. di Pisa lo stesso Vico con altre possessioni di \nquella e della vicina Valle dell’Era. (MURAT. Ant. M. \nAevi, ed Estensi) \nChe tali enfiteusi fossero precarie si deduce da tre \nistrumenti della Cattedrale di Lucca, dai quali resulta che, \nnel 1047, il vescovo lucchese esercitava un atto di \nsignoria in Auserissola, allorchè ne investiva il nobile \nGuido; la qual’investitura fu sanzionata nel 1068 dalla \ncontessa Beatrice marchesa di Toscana. (MEMOR. \nLUCCH. T. II) Dopo tuttociò si sente che il Vico \nAuserissola era tornato all’antica giurisdizione e dominio \ndegli arcivesovi di Pisa; e segnatamente sotto gli anni \n1138, e 1178 lo godevano gli arcivescovi Balduino, e \nUbaldo de’Lanfranchi con privilegio dei re d’Italia \nCorrado II e Federigo I. In grazia de’quali diplomi furono \ncondonati a quei metropolitani i diritti sovrani del Placito \ne del Fodro  sulle corti di Bientina, di Buti e del Vico \nAusurissole. (LAMI Memor. Eccl. Flor. – MATTHEI \nHist. Eccl. Pis .) \nSe potesse provarsi per vero che la pendenza del piano di \nLucca fosse maggiore verso il lago di Sesto, piuttosto che \nverso il Serchio, e che un ramo antico del Serchio \n(l’Ozzeri) si scaricasse costà, siccome opinava Lorenzo \nAlbizi, (Raccolta degli Scrittori delle Acque T. IV) \nsarebbe da credersi, che l’emissario del lago di Bientina \nripetesse l’etimologia del nome di Seressa o Serezza da \nAuserissola, quasi piccolo Oseri. – Vedere SEREZZA e \nLAGO di BIENTINA o di SESTO.",
    "original_title": "AUSERESSA",
    "byte_offset": 801907
  },
  {
    "context": "(Ad vallium) in Val di Nievole.",
    "title": "AVAGLIO",
    "body": "– Casale e \nparrocchia (S. Michele) già ospedale per i passeggeri \nnella pieve, Comunità e 2 miglia toscane a settentrione di \nMarliana, Giurisdizione di Serravalle, Diocesi di Pistoja, \nCompartimento di Firenze. \nRisiede sul crine dei poggi, dai quali si schiudono i \nvalloni della Nievole, della Pescia maggiore e del Vinci, \nper modo che il nome di Avaglio sembra originato dalla \nsua topica posizione ad Serram vallium. \nLa parrocchia di Avaglio conta 170 abitanti.",
    "original_title": "AVAGLIO",
    "byte_offset": 804828
  },
  {
    "context": "(Avano, Advena, Vena, Ad venanum).",
    "title": "AVANE, AVENA, AVANA e AVENANO",
    "body": "A molte contrade della \nToscana fu dato, e molte tuttora conservano il nome di \nAvane, Avena, alla Vena, a Venano . Incerta è per altro la \nloro etimologia, se pure non deve ripetersi da luoghi \ndestinati in origine alla caccia riservata al Signore del \nluogo, quasi per indicare le Bandite dei tempi feudali. – A \ntale opinione ne invita il sapere, che tutte le località, le \nquali portano il nome di Avane, Avena, Avenano ec. \nfurono già rivestite di foreste, piuttosto che coltivate a \nVena, e possedute dalle dinastie di conti, marchesi o altri \npotenti baroni e nobili di Contado. – Tale era l’Avane di \nVal di Serchio dei re Longobardi, poi dei marchesi, quindi \ndei vescovi di Pisa; l’Avena di Empoli, dei conti \nCadolingi, e conti Guidi; l’Avena del Chianti e del Val \nd’Arno di sopra dei conti senesi di origine salica, poi del \nconte Ugo, quindi dei baroni Ricasoli; l’Avena nel Casentino del vescovo di Arezzo quindi degli Eremiti di \nCamaldoli; l’Avena di Loro donata da Carlo magno o da \naltri imperatori alla badia di Nonantola; l’Avena, di S. \nGiovanni alla Vena, già in Avena, dal vescovo di Pisa data \nai marchesi Estensi, ai Malaspina, ec.",
    "original_title": "AVANE, AVENA, AVANA e AVENANO",
    "byte_offset": 805348
  },
  {
    "context": "del Casentino.",
    "title": "AVANE",
    "body": "– Vedere AVENA di Camaldoli.",
    "original_title": "AVANE",
    "byte_offset": 805348
  },
  {
    "context": "nel Val d’Arno di sopra",
    "title": "AVANE (CASTEL NUOVO D’) o CASTELNUOVO DI CAVRIGLIA",
    "body": "sulla pendice \norientale dei monti che separano il Chianti e la Valle \nsuperiore della Pesa da quella dell’Arno, nella Comunità e \n3 miglia toscane a maestro di Cavriglia, Giurisdizione di \nS. Giovanni in Val d’Arno, piviere di S. Pancrazio, \nDiocesi di Fiesole, Compartimento di Firenze. – Castello \ncon mura e rocca semidiruta sopra una rupe di macigno \nalla confluenza del torrente Mulinaccio e del fosso Utica \ncon chiesa parrocchiale dedicata a S. Donato. \nFu Signoria del conte Ugo Marchese di Toscana, il quale \nnell’anno 998 diede al monaco Bononio abate del \nMonastero i Poggibonsi la Ripa di questo Castelnuovo coi \ndiritti sulle acque di Utica e di Meleto. – I terrazzani di \nCastelnuovo sino dal 1260 vivevano sotto la protezione \ndella Repubblica fiorentina, che riparò ai danni recati alle \ncase e alle mura di questo Castello dai ghibellini dopo la \nbattaglia di Montaperti (P. ILDEFONSO. Deliz. Degli \nErud. T. VII). \nIn questo castello vi acquistò posteriormente dominio la \nnobile famiglia fiorentina dei Canigiani, patrona tuttora \ndella chiesa parrocchiale (S. Donato). Costà si mostra al \ncurioso un umile casetta dov’è tradizione che nascesse il \nfamoso pittore Andrea del Sarto. \nLa contrada di Avane, da Castelnuovo sino presso a \nGaville è un terreno di grès lignitico, una specie di \nsabbione, in cui si nascondono immense boscaglie di \npiante monocotiledoni carbonizzate e bituminose. Le \nquali stanno là quasi per contestare l’antico aspetto del \nPian d’Avane, per quanto la parte superiore al Pian \nd’Avane o Franzese resti tuttora ornata del suo selvoso \nabito. \nLa parrocchia di S. Donato a Castelnuovo conta 269 \nabitanti.",
    "original_title": "AVANE (CASTEL NUOVO D’) o CASTELNUOVO DI",
    "byte_offset": 806667
  },
  {
    "context": "",
    "title": "AVANE del Chianti",
    "body": "– Vedere AVANE (S. FELICE IN), \ne S. MARCELLINO IN AVANE, o a BROLIO. ",
    "original_title": "AVANE del Chianti",
    "byte_offset": 808434
  },
  {
    "context": "",
    "title": "AVANE (S. CIPRIANO IN) detto anche IN PIAN FRANZESE",
    "body": "Parrocchia e Casale nel Val d’Arno \nsuperiore sul fianco orientale dei monti del Chianti alla \nsinistra dell’Arno, nel piviere di Gaville, Comunità \nGiurisdizione e 4 miglia toscane a ostro libeccio di \nFigline, Diocesi di Fiesole, Compartimento di Firenze. \nQuesta contrada, per essere pianeggiante a mezza costa \ndel monte, fu detta Pian d’Avane, diviso poi in Piano \nAlberti e in Pian Franzese dai possessi che ebbero, dalla \nparte di Castelnuovo e di Montevarchi i conti Alberti, i \nGuidi e i Ricasoli, e dal lato di Gaville gl’Ubertini, i \nGherardini, (ERRATA: i Franzesi della Fioraja) i \nFranzesi della Foresta antichi signori del castello di \nStaggia. – Nei secoli trapassati questo Pian Franzese \nabbracciava diverse chiese parrocchiali sotto il nomignolo \ndi Avane o ad vena. Tali furono la soppressa Canonica di \nS. Maria di ad vena, nel piviere di Gaville, diversa da S. \nMaria in Advena al poggio di Loro; S. Donato in Avane, \nparrocchia sopra Figline; la Canonica di S. Martino in \nAvane, attualmente prioria sotto il vocabolo di S. Martino \na Pian Franzese; finalmente la cura di S. Cipriano in \nAvane. – Il ricco patrimonio di quest’ultima fu dal \npontefice Leone X ammensato al capitolo di S. Lorenzo a \nFirenze con bolla del 15 marzo 1520; dalla quale epoca la \nparrocchia di S. Cipriano in Avane divenne padronato di \ndetta Collegiata. \nS. Cipriano in Avane conta (ERRATA: 85) 609 abitanti.",
    "original_title": "AVANE (S. CIPRIANO IN) detto anche IN PIAN",
    "byte_offset": 808532
  },
  {
    "context": "",
    "title": "AVANE (S. DONATO IN)",
    "body": "parrocchia nel Val d’Arno superiore, Comunità \nGiurisdizione di Figline, Diocesi di Fiesole, \nCompartimento di Firenze. Ha 240 abitanti – Vedere S. \nDONATO in AVANE.",
    "original_title": "(ERRATA: si aggiunga) AVANE (S. DONATO IN)",
    "byte_offset": 810017
  },
  {
    "context": "",
    "title": "AVANO, AVANA (S. FELICE in)",
    "body": "Pieve antica con \nborghetto nel Chianti alto, volgarmente conosciuta sotto il \nvocabolo di S. Felice in Pincis, o in Brolio, per essere nel \ndistretto di Brolio, selva baronale, nella Comunità \nGiurisdizione e 6 miglia toscane a settentrione di \nCastelnuovo Berardenga, Diocesi di Arezzo, \nCompartimento di Siena. \nTrovasi sulla via rotabile che da Siena conduce a Brolio, \nin una piaggia fertilissima coltivata a vigne, uliveti, altri \nfrutti e a sementa. La chiesa di media grandezza possiede \nuna buona tavola all’altar maggiore del pittore senese \nSebastiano de Floris, restaurata nel 1705. \nÈ questa una delle Pievi nominate e controverse tra i \nvescovi di Siena e quelli di Arezzo sin dall’anno 714. \nErano sue cure suffraganee, 1. S. Maria alla villa di Sesta, \nriedificata modernamente sotto il titolo di S. Maria e S. \nCaterina da Siena; 2. S. Maria di Pagliaja , oggi oratorio \ndella magnifica villa de’Bianchi a Pagliaja; 3. S. Andrea a \nBossi; 4. S. Lorenzo a Barbiano annesso a S. Gusmé; 5. S. \nAngelo a Nebbiano; (questo popolo è stato a vicenda delle \ndue pievi in Avana (S. Felice e S. Marcellino); 6. S. Maria \ndi Civita mura; 7. S. Regolo in Brolio, o Brolio. – Vedere \nS. FELICE IN PINCIS.",
    "original_title": "AVANO, AVANA  (S. FELICE in).",
    "byte_offset": 810237
  },
  {
    "context": "",
    "title": "AVANE (S. JACOPO AD)",
    "body": "Borgata con parrocchia nel \nVal d’Arno inferiore, piviere, Comunità Giurisdizione e \nmiglia toscane 1 e 1/2 a maestro di Empoli, Diocesi e \nCompartimento di Firenze. – Si incontra questa chiesa \nd’Avane, nella strada che guida al navalestro, dove si \nattraversa l’Arno dirimpetto al colle di Cerreto Guidi. \nFu probabilmente anche quest’Avane luogo riservato alla \ncaccia, o bandita dei conti Guidi, stati Signori di questa \ncontrada insieme con i conti Cadolingi di Fucecchio, \ninnanzi che questa porzione di Valle dell’Arno fosse \nriunita al distretto della Repubblica fiorentina insieme con \nEmpoli suo capoluogo. – Vedere EMPOLI \nLa parrocchia di S. Jacopo d’Avane ha 598 abitanti.  ",
    "original_title": "AVANE (S. JACOPO AD)",
    "byte_offset": 811493
  },
  {
    "context": "",
    "title": "AVANE (S. MARCELLINO IN)",
    "body": "Altra Pieve del Chianti \nlimitrofa a quella di S. Felice, nota generalmente sotto il \nnome di S. Marcellino in Chianti, nella Comunità e 5 \nmiglia toscane a ostro di Gajole, Giurisdizione di Radda, \nDiocesi di Arezzo, Compartimento di Siena. \nRisiede in mezzo ad un‘amena convalle, già coperta di \nselve, ora di eccellenti vitigni e olivi piantati a filari fra li \nstrati di calcareo compatto (alberese) intorno a campi \nubertosissimi d’ogni genere di frutti e di cereali.  \nLa chiesa e canonica fu abbellita, ingrandita e arricchita di \narredi dall’attuale pievano c’ha fatto innalzare \nda’fondamenti la torre e gran parte della canonica. Il \ncorpo della chiesa conserva però la sua antica struttura a \ntre spartiti, quasi croce greca, i di cui archi laterali posano \nsopra piccolissime colonne di materia, di misura e con \ncapitelli fra loro diversi. Essendochè alcuni fusti sono di \ncipollino, altri di marmo greco, altre di breccia affricana, \nmentre l’intaglio de’capitelli non lascia dubitare che tali \noggetti non appartenessero a uno o più edifizi di tempi \nanteriori alla discesa dei barbari in Italia. \nLa pieve di S. Marcellino ha attualmente per suffraganee \nsei parrocchie; 1. S. Pietro in Barca; 2. S. Pietro a \nCastagnoli; 3. S. Maria a Rietine; 4. S. Cristofano a \nLucignanello ; 5. S. Martino a Lecchi; 6. S. Jacopo a \nBarbischio. \nAnticamente si trovavano comprese in questo Piviere altre \nchiese sotto i seguenti vocaboli; S. Quirico a Tornano; S. \nRegolo in Brolio (oggi di S. Felice in Pincis); S. Angelo \ndi Lucignano (ossia Lucignanello); S. Angelo di \nNebbiano (idem); S. Cristina; S. Martino di Stieula ; S. \nBartolommeo di Stielle (forse contitolare della \nprecedente); e S. Pietro a Larginino. \nNel 1029, di marzo, fu sentenziato nella canonica di \nquesta Pieve, a nome del pontefice Giovanni XIX, dal \ncardinale vescovo di Porto delegato apostolico un nuovo \ngiudicato a favore dei vescovi di Arezzo sulla \ngiurisdizione spirituale di undici Pievi aretine situate nel \nterritorio senese; presenti all’atto solenne due prelati, varii \npievani e nobili di contado, fra i quali Ardingo e Walfredo \nConti della Berardenga, e Ridolfo stipite dei Firidolfi e \nde’Ricasoli.(MURATORI Ant. M. Aevi). \nLa chiesa, il castello, la corte e distretto di S Marcellino in \nAvana, sino dal 963, erano di giuspadronato della illustre \nprosapia de’Ricasoli di Firenze discendenti da quel \nRidolfo di Geremìa di altro Ridolfo che nel 1039 di \nfebbrajo, mentre abitava nel suo castello di Rietine, \nacquistò dal fratello Azzo la porzione che gli apparteneva \ndella Corte, Castello, Torre e Chiesa di S. Marcellino in \nAvana. (ARCH. DIPL. FIOR.  Badia di Coltibuono). \nLa popolazione di S. Marcellino in Chianti, o in Avane \nascende a 548 abitanti.",
    "original_title": "AVANE (S. MARCELLINO IN)",
    "byte_offset": 812232
  },
  {
    "context": "",
    "title": "AVANE (S. MARIA IN)",
    "body": "La corte d’Avane, o di S. Maria \nin Advena nel Val d’Arno superiore, è nominata in una \ndonazione che credesi fatta da Carlo Magno al monastero \ndi Nonantola, il cui abate continuò per molti secoli a \nnominare un rappresentante con il titolo di priore alla \nBadiola di S. Mamma nel Val d’Arno superiore, dalla \nqual Badia la chiesa di S. Maria in Advena dipendeva \nanche nel secolo XIII.(TIRABOSCHI, Storia della Bad. \nNonant.) \nQuesta chiesa era compresa nel piviere di Gropina nota \nsotto il nome di S. Maria nel poggio di Loro, dov’era pure \nla chiesa di S. Donato in Avena. Un’altra chiesa di S. \nMaria in Avane esisteva nel medio evo sull’opposto lato \ndella Valle  nel piviere di Gaville; ma questa era sotto \nl’amministrazione di sacerdoti secolari, poichè è distinta \ncol titolo di canonica nel catalogo delle chiese della \nDiocesi fiesolana, compilato nell’anno 1299. – Vedere \nBADIOLA DI S. MAMMA.",
    "original_title": "AVANE (S. MARIA IN)",
    "byte_offset": 815045
  },
  {
    "context": "",
    "title": "AVANE (S. MARTINO IN)",
    "body": "– Vedere S. MARTINO A \nPIAN FRANZESE.",
    "original_title": "AVANE (S. MARTINO IN)",
    "byte_offset": 816002
  },
  {
    "context": "",
    "title": "AVANE o AVENANO (S. Pietro in)",
    "body": "– Vedere VENANO \n(S. PIETRO A).",
    "original_title": "AVANE o AVENANO (S. Pietro in)",
    "byte_offset": 816070
  },
  {
    "context": "in Val di Serchio.",
    "title": "AVANE (PIEVE D’)",
    "body": "– Pieve antica \nsotto il titolo di S. Cristina di Avane sulla destra sponda \ndel fiume Serchio, nella Comunità e circa miglia toscane \n1 e 1/2 a greco di Vecchiano, Giurisdizione a 3 miglia \ntoscane a maestro dei Bagni a S. Giuliano, Diocesi e \nCompartimento di Pisa. \nAnche quest’Avane era situata nei terreni della Corona dei \nre d’Italia, dove i loro vicarii possedevano parchi e \nbandite, siccome lo dimostrano le carte delle Cattedrali di \nPisa e di Lucca, oltre i nomignoli di Cafaggioreggio, \nFalconaja , ec. restati alla contrada lungo questo tratto di \nSerchio. \nCiò confermano due diplomi spediti da Corrado II, e da \nFederico I, negli anni 1138 e 1178 a favore degli \narcivescovi di Pisa, allorchè ottennero l’investitura dalla \nR. corte e distretto di Avana. – Vedere VECCHIANO. \nIl piviere d’Avane è circoscritto da tre lati dal fiume \nSerchio che costà impaluda e fa gomito mentre torce il \nsuo corso da scirocco a libeccio. Non esistono attualmente \nparrocchie dipendenti dalla pieve d’Avane, poichè delle \ndue chiese succursali registrate nell’antico suo plebanato, \nquella di S. Salvatore più non esiste, e l’altra di S. Stefano \nfu ridotta a benefizio semplice senza cura d’anime. \nLa Pieve  S. Cristina d’Avane ha 700 abitanti.",
    "original_title": "AVANE (PIEVE D’)",
    "byte_offset": 816141
  },
  {
    "context": "",
    "title": "AVELLANA (PIEVE)",
    "body": "– Vedere VELLANO (PIEVE DI)",
    "original_title": "AVELLANA  (PIEVE).",
    "byte_offset": 817460
  },
  {
    "context": "",
    "title": "AVELLANO",
    "body": "– Vedere VELLANO.",
    "original_title": "AVELLANO",
    "byte_offset": 817514
  },
  {
    "context": "",
    "title": "AVELLO (S. MARTINO IN)",
    "body": "Casale con chiesa \nparrocchiale nella Valle del Montone sulla cresta pelata \ndei monti che chiudono la Valle stessa dal lato orientale, \nnella Comunità e 2 miglia toscane a scirocco di Dovadola, \nGiurisdizione e 7 miglia toscane a greco della Rocca S. \nCasciano, Diocesi di Bertinoro, Compartimento di \nFirenze. \nAlla nudità del poggio, su cui il Casale di Avello risiede, \nsembra appropriato il nome che trae dal radicale avellere, qual luogo stirpato e spogliato a forza del suo antico \nselvoso manto. Probabilmente a questo Vico piuttosto che \nad un Agello  riferisce un istrumento del 1196 dei Conti \nGuidi di Dovadola citato dall’Ammirato della storia \ngenealogica dei conti Guidi, e dal Pad. Ildefonso nelle \nDelizie Toscane. (T. VIII). Trattasi di una concessione \nfatta dal potente duca Ravennate Pietro Traversari a \nfavore dei conti di Dovadola, nati da una di lui figlia e dal \nConte Guido Guerra, di alcune possessioni situate nei \nCastelli di Dovadola, di Montacuto e in Agello o Avello \nnella Romagna. \nA una delle quali possessioni non senza improbabilità \nriferire potrebbe quella villa padronale esistente nel \npopolo di avello, cui è rimasto il nome di Piera. \nLa parrocchia di S. Martino in Avello conta 171 abitanti \ndei quali 42 appartengono alla Comunità della Rocca S. \nCasciano.",
    "original_title": "AVELLO (S. MARTINO IN)",
    "byte_offset": 817549
  },
  {
    "context": "nel Val d’Arno Casentinese.",
    "title": "AVENA o AVANA di Camaldoli",
    "body": "Vico nel popolo di S. Lorenzo a Raginopoli \nsull’Archiano, piviere di Partina, Comunità, Giurisdizione \ne 3 miglia toscane a greco settentrione di Poppi, Diocesi e \nCompartimento di Arezzo. \nFu una di quelle tante corti e poggi coperti di selve che i \nvescovi di Arezzo donarono agli eremiti di Camaldoli, \nincominciando dal vescovo Tedaldo zio della contessa \nMatilde marchesa di Toscana. La qual corte fu confermata \nai Camaldolensi dai vescovi Immone (anno 1037) \nCostantino (1064) Gregorio (1106) Guido (1116) \nGirolamo (1144), e dai pontefici Innocenzo III e Gregorio \nIX, negli anni 1198 e 1227. (ANN. CAMALD.)",
    "original_title": "AVENA o AVANA di Camaldoli",
    "byte_offset": 818898
  },
  {
    "context": "",
    "title": "AVENA (S. GIOVANNI AD) o IN AVENA",
    "body": "– Vedere S.  \nGIOVANNI ALLA VENA.",
    "original_title": "AVENA (S. GIOVANNI AD) o IN AVENA",
    "byte_offset": 819582
  },
  {
    "context": "",
    "title": "AVENA nel Pistojese",
    "body": "– Antica bandita nei contorni di \nPoggio a Cajano, dove ebbero podere i conti Alberti, e gli \nabati di S. Bartolommeo di Pistoja. Uno di questi \nnell’ottobre del 1003 allivellò un mulino con vigna e \ncampo posti in luogo Avena, a confine con le terre del \nconte Ildebrando nelle vicinanze di Cajano.(ZACCAR. \nAnect. Pistor.)",
    "original_title": "AVENA nel Pistojese",
    "byte_offset": 819658
  },
  {
    "context": "",
    "title": "AVENANO, VANANO, VENANO nel Chianti",
    "body": "– Coltibuono, Spaltenna, Gajole e altri luoghi sul dorso dei \nmonti del Chianti alto portavano il nome di Avanano, \nAvenano, o ad Venanum, come contrada selvosa, \ndestinata alla caccia dei baroni di stirpe francese, che ivi \nsino dal IX secolo signoreggiavano.",
    "original_title": "AVENANO, VANANO, VENANO nel Chianti",
    "byte_offset": 820014
  },
  {
    "context": "",
    "title": "AVENANO o VENANO (S. PIETRO A)",
    "body": "Pieve antica \ndel Chianti fra Coltibuono e Gajole, nel cui popolo è \ncompreso il primitivo suo battistero, sotto il titolo di s. \nMaria a Spaltenna, nella Comunità di Gajole, \nGiurisdizione di Radda, Diocesi di Fiesole, \nCompartimento di Firenze. \nSino dal secolo X la pieve di Spaltenna trovavasi unita \nalla canonica di S. Pietro a Venano, allorchè dai figli di \nRidolfo, autori dei Ricasoli e de’Firidolfi di Firenze, \nvenne fondata la vicina Abazia di Coltibuono; ed è nelle \npergamene di questa Abazia dove viene fatta frequente \nmenzione della pieve di S. Pietro a Venano, a cominciare \ndall’anno 995. \nIn epoca più moderna le rendite dell’antica chiesa plebana \ndi Spaltenna dai nobili Ricasoli patroni della medesima  \nfurono destinate ad un canonicato di famiglia eretto nella \nMetropolitana fiorentina. \nAttualmente il fonte battesimale con i diritti del plebanato \ndi Avenano sono trasfusi nella parrocchiale di S. \nSigismondo a Gajole già sua filiale, mentre la chiesa \nbattesimale più vetusta di S. Maria a Spaltenna è ridotta a \noratorio privato, e S. Pietro a Venano a prioria ammensata \nal canonicato suddetto. – Vedere VENANO e GAJOLE.",
    "original_title": "AVENANO o VENANO (S. PIETRO A)",
    "byte_offset": 820321
  },
  {
    "context": "",
    "title": "AVELLANA o AVELLANO (PIEVE)",
    "body": "Una delle antiche \nchiese sotto-matrici della Cattedrale di Lucca, dedicata in \norigine ai SS. Giovanni Batista e Martino, attualmente \nsotto il titolo de’SS. Martino e Sisto a Vellano, presso alle \nsorgenti del torrente Pesciole in Val di Nievola, Comunità \ndi Vellano, Giurisdizione e 5 miglia toscane a settentrione \ndi Pescia, della cui Diocesi attualmente fa parte, \nCompartimento di Firenze. \nRisiede in monte poco discosta dal castello di Vellano. –  \nVarie membrane dell’archivio arcivescovile di Lucca \nfanno menzione di questa Pieve. Una delle quali dell’anno \n(ERRATA: 979) 910 tratta di una permuta fatta dal da \nPietro vescovo di Lucca con Fraolmo signore di Porcari di \nbeni spettanti alla chiesa di S. Silvestro a Pontito situati in \nluogo denominato Obacula presso la chiesa di S. \nGiovanni e S. Martino, quae est Plebs baptismalis ubi \nvocitatur AVELLANA.(MEMOR. LUCCH. T. V) –  \nVedere VELLANO.",
    "original_title": "AVELLANA o AVELLANO (PIEVE)",
    "byte_offset": 821528
  },
  {
    "context": "(Aventia).",
    "title": "AVENZA, LAVENZA",
    "body": "Grosso Borgo e \nCastello lungo il fiume omonimo e l’antica via Emilia di \nScauro, presso il littorale di Luni in Val di Magra, \nComunità, Giurisdizione e 3 miglia toscane circa a \nlibeccio di Carrara, Diocesi e Ducato di Massa di Carrara, \ngià di Sarzana, dalla quale ultima città è miglia toscane 6 \ne 1/2 a scirocco. \nRisiede in una fertile pianura sulla sinistra ripa della \nfiumana di Avenza, denominata volgarmente Carrione, \nforse dai carri che lungo la sua sponda destra scendono \ndalle cave dei marmi di Carrara, dove egli nasce, e quindi \nmette foce in mare un miglio sotto il Borgo di Avenza, \npresso all’imbarco de’marmi. \nQuesto borgo essere doveva ben piccolo, allorchè \nnell’anno 1180, fu ceduto dal vescovo di Luni agli uomini \ndella Comunità di Carrara, che vi fabbricarono un \nvillaggio per comodo dei carrettieri e marinari destinati al \ntraino a carico dei marmi di quelle celebri lapidicine. \nLa memoria più remota di questo paese si riscontra nella \nraccolta dei documenti spettanti all’antica Chiesa \nvescovile di Luni, appellata il Codice Pallavicino della \nCattedrale di Sarzana. È un istrumento di locazione rogato \nil 9 di giugno del 1135, mercè cui il castaldo della corte di \nCarrara per conto di Guglielmo vescovo Lunese allivellò mezza giova (jugero) di terreno posto presso il castello di \nMoneta, presente fra gli altri testimoni un certo Ochetto \nde Aventia. \nCirca il 1322 Castruccio Antelminelli signore di Lucca \navendo esteso il suo dominio nelle parti di Lunigiana, \ncostruì in Avenza una rocca circondata di fossi; fortilizio \nche esiste tuttora quasi intatto. Consiste in due torrioni \nriuniti da cortine, con un ballatojo che gli gira intorno \n(TEGRIMI, Vita di Castruccio). Del palazzo di cui parla \nil biografo di quell’insigne capitano non avvi altro \nindizio, seppure non vuolsi riferire all’abitazione del \ncastellano contigua alla rocca. \nNei contorni di Avenza accampò nel 1344 l’esercito di \nLuchino Visconti Signore di Milano, quando trovò \nimpedito il passaggio il Petrarca, mentre quel tiranno \nosteggiava con i pisani fortificati a Motrone. Dopo \nquest’epoca Avenza, al pari di Carrara da cui dipendeva, \nubbidì ai duchi di Milano, uno dei quali, Bernabò, \nl’assegnò in appannaggio con Sarzana, Carrara ad altri \nluoghi alla duchessa Regina nata Scaligeri sua consorte \n(1383). – Nella minore età dei figli di Giovanni Galeazzo \nVisconti, il borgo di Avenza con varie terre e villaggi di \nLunigiana, compresavi Sarzana, fu consegnato in \nusufrutto al capitano Giovanni Colonna, restando il diretto \ndominio a Gabriele Maria Visconti, sino a che, nel 1408, \nvenne esso ceduto insieme con Carrara e il castello di \nMoneta a Paolo Guinigi signore di Lucca mediante lo \nsborso di 15000 fiorini per l’usufruttuario. Poco dopo la \ncacciata di Guinigi, nel 1430, i Lucchesi per un egual \nsomma oppignorarono ai Genovesi i paesi e castelli di \nPietrasanta, Motrone, Carrara, ed Avenza, a riserva \ndell’amministrazione civile e governativa sopra gli \nabitanti. Non stette molto in Avenza il presidio genovese, \nespulso di là dai fiorentini, cacciati a vicenda di costà nel \n1437 dall’oste milanese guidato da Niccolò Piccinino, e \nquindi restituito ai Lucchesi alla pace del 1441, senza che \ni Genovesi volessero per tal fatto rinunziare alle loro \npretensioni. Di queste si prevalse il Doge Giano Fregoso, \nallorchè con Lodo del 15 giugno 1448, dichiarò il suo \ncugino Spinetta signore di Avenza e di tutta la valle di \nCarrara; dominio che pervenuto per eredità al poeta \nAntonietto Fregoso, fu dal suo tutore, nel febbrajo del \n1463, ceduto a Giacomo di Alberico Malaspina marchese \ndi Fosdinovo e di Massa, che diede in permuta il contado \ndi S. Nazzario presso Pavia (ARCH. DUC. DI MASSA). \nAll’estinzione della linea de’Marchesi Malaspina di \nMassa in Ricciarda fig lia ed erede del marchese Antonio \nAlberico II, l’eredità si trasfuse nei figli di lei e di \nLorenzo Cybo suo marito. Sotto la qual dinastia Avenza, \nal pari di Massa e Carrara, si mantenne sino al \nmatrimonio dell’ultimo rampollo, cioè di Maria Teresa \nCybo con Ercole III Duca di Modena; al cui pronipote \nFrancesco IV Avenza come parte del ducato di Carrara \noggi ubbidisce. \nIl Borgo di Avenza da mezzo secolo a questa parte è \nraddoppiato di abitanti e di case, fabbricate la maggior \nparte lungo la strada Regia postale di Genova; e ciò in \ngrazia del profitto che, oltre le aumentate coltivazioni, gli \nAvenzini ritraggono dal trasporto dei marmi alla vicina \nspiaggia, dal cabotaggio dei medesimi, come ancora dalla \nmaggior frequenza de’trasporti di terra, e dei passeggieri \naumentato vistosamente dopo l’apertura della nuova \nstrada Regia della Riviera di Genova. – Esiste in Avenza \nuna dogana e una guarnigione, che ha pure la custodia dei \nfortini di quel littorale. Vi è la posta de’cavalli e una \nchiesa arcipretura (S. Pietro), filiale della insigne \nCollegiata di Carrara. \nAvenza nel secolo XIV diede i natali ad un famoso \ngrecista e filologo, noto ai letterati per varie opere sotto il \nnome di Giovanni Pietro Lucchese, perchè suddito di \nquella Repubblica, oltre che a Lucca più che altrove \nricevè onori, e lasciò grate memorie negli allievi della sua \nscuola, e negli atti di pubblica beneficenza. (MEMOR. \nLUCCH. T. IX) \nLa parrocchia di Avenza ha 1910 abitanti.",
    "original_title": "AVENZA, LAVENZA",
    "byte_offset": 822486
  },
  {
    "context": "",
    "title": "AVENZA (SPIAGGIA DI)",
    "body": "Spiaggia frequentatissima per \ncagione dei marmi di Carrara che costà si caricano con \nsemplicissimo meccanismo, introducendo fra due grosse \nantenne i piccoli legni per ricevere i massi sospesi in alto \nda un argano, mentre una palizzata a guisa di rulli spianati \nagevola ai navicelli la discesa nel lido inclinatissimo e \nnon approdabile dai legni superiori alle venti tonnellate. \nLe copiose torbe che sino costà sono spinte dal vìcino \nfiume Magra discostano le onde marine annualmente due \nbraccia circa dalla spiaggia di Avenza. \nPer ragione di ciò riescirono vane le costruzioni e opere \ndispendiose intraprese nella metà del secolo XVIII sul \nlembo del littorale di Avenza con la speranza di avere un \npiccolo porto; le quali opere veggonsi oggi di arenate un \nterzo di miglio dentro terra. \nQuesta spiaggia coperta di miglia ja di pezzi di marmo è \nsparsa di case e capanne, con qualche vicina villa \nsignorile, due delle quali appartenenti alle nobili famiglie \nCarraresi Monzoni e del Medico. \nVi sono due fortini a difesa del littorale con un picchetto \ndi artiglieri, e una dogana subalterna a quella di Avenza. \nLa popolazione di questa spiaggia è compresa nella \nparrocchia di Avenza. – Vedere CARRARA.",
    "original_title": "AVENZA (SPIAGGIA DI)",
    "byte_offset": 827910
  },
  {
    "context": "",
    "title": "AVVOLTOJO o AVVOLTORE (TORRE DELL’)",
    "body": "Fortino sulla costa del littorale toscano sulla punta \naustrale del Promontorio Argentario, che sta fra le due \ntorri della Stella e della Ciana con un presidio. – Vedere  \nARGENTARO.",
    "original_title": "AVVOLTOJO o AVVOLTORE (TORRE DELL’)",
    "byte_offset": 829165
  },
  {
    "context": "",
    "title": "AZANO",
    "body": "– Vedere ASCIANO in Val d’Ombrone.",
    "original_title": "AZANO",
    "byte_offset": 829396
  },
  {
    "context": "",
    "title": "AZZANO",
    "body": "Casale sul fianco meridionale del monte \nAltissimo nell’Alpe Apuana, popolo di S. Martino alla \nCappella, Comunità e circa 3 miglia toscane a settentrione \ndi Serravezza, Giurisdizione di Pietrasanta, Diocesi di \nPisa, già di Sarzana, Compartimento Pisano. \nÈcomposto di una ventina di case e capanne abitate da \npastori o colonii che vivono presso le marmoree rupi fra i \ncastagni, i prati e le piccole mandre da capre e pecore, \nrisorsa maggiore di quegli alpigiani e loro alimento per \ntutte le stagioni dell’anno; mentre supplisce agli altri \nbisogni economici il lavoro che a molti di essi offrono le \nriaperte cave del Buonarroti nelle vicine scogliere di candido marmo. – Vedere MONTE ALTISSIMO di \nSERRAVEZZA.",
    "original_title": "AZZANO",
    "byte_offset": 829447
  },
  {
    "context": "(Actianum Cast.) in Val di Greve.",
    "title": "AZZANO, AZIANO",
    "body": "– Torre e villa nel popolo della Pieve di S. Cresci a \nMontefioralle, Comunità Giurisdizione e 1/2 miglio a \nscirocco di Greve, Diocesi di Fiesole, Compartimento di \nFirenze. \nSi fa menzione di questo Azzano o Aziano  nelle carte della \nBadia di Passignano sino dall’anno 963, di marzo. Donde \napparisce che la Pieve di S. Cresci a Montefioralle \nportava allora un tal distintivo. (ARCH. DIPL. FIOR. \nBadia di Passignano).",
    "original_title": "AZZANO, AZIANO",
    "byte_offset": 830197
  },
  {
    "context": "in Val di Fiora.",
    "title": "AZZARA (CASTELL’)",
    "body": "Castello situato \nsopra il vertice di una branca di poggi, ai quali ha dato il \nnome. Essi fanno corona dal lato meridionale al \nMontamiata, sebbene affatto diversa ne sia la loro \nformazione geologica, nella Comunità, Giurisdizione, e 8 \nmiglia toscane a scirocco di S. Fiora, Diocesi di Sovana, \nCompartimento di Grosseto. \nFu signoria dei conti Aldobrandeschi e Sforza di S. Fiora, \ndai quali lo acquistò il Gran Duca Ferdinando II nel 1633. \n– Vedere CASTELLAZZARA e SFORZESCA.",
    "original_title": "AZZARA (CASTELL’)",
    "byte_offset": 830680
  },
  {
    "context": "in Val d’Arno superiore.",
    "title": "AZZI (MONT’)",
    "body": "– Vedere \nMONTAZZI. \n\n \n \nAZZI (MONT’)\nin Val di Sieve (Mons Actii).\n– Castello \nch’ebbe chiesa parrocchiale (S. Bartolommeo) ora \nannessa alla prioria di S. Maria a Olmi nel piviere, \nComunità, Giurisdizione e un miglio toscano a ostro del \nBorgo S. Lorenzo, Diocesi e Compartimento di Firenze. \nRisiedono le vestigia della sua torre in un poggetto sulla \nriva destra del fiume Sieve presso alla confluenza del \ntorrente Pistina. \nFu dominio dei vescovi di Firenze sino dai tempi \ndell’imperatore Lottario III per concessione da lui fatta al \nvescovo Gottifredo nel 1125, posseduta poi dalla nobile \nfamiglia Pandolfini di Firenze. – Vedere MONTAZZI del \nMUGELLO.",
    "original_title": "AZZI (MONT’)",
    "byte_offset": 831208
  },
  {
    "context": "Castrum Actii.",
    "title": "AZZO (CASTEL D’)",
    "body": "– Casale esistito sotto \nnome dell’antico suo signore nel Val d’Arno superiore \nnella Comunità e Giurisdizione di Figline. \nÈ rammentato in varie pergamene della badia di \nPassignano nei secoli XI e XII. Quella del 1077 è un \nistrumento rogato il dì 25 marzo nel Castello d’Azzo, \nrelativo alla vendita fatta da Rollando di Teoderico degli \nUbertini di Gaville a favore di Teuzzo sopracchiamato \nBacarozzo  di Benzo (forse dei Benci da Figline) della \nterza parte di tre appezzamenti di terre posti lungo il \ntorrente Cesto nel distretto di Figline, piviere di S. \nRomolo a Cortole (di Gaville) per prezzo di soldi cento. \n(ARCH. DIPL. FIOR. Badia di Passignano).",
    "original_title": "AZZO (CASTEL D’)",
    "byte_offset": 831933
  },
  {
    "context": "in Val di Serchio.",
    "title": "BABIANO",
    "body": "Borgata ch’ebbe chiesa \nparrocchiale (S. Ponziano) nel piviere di Rigoli, \nComunità, Giurisdizione dei Bagni a S. Giuliano, Diocesi \ne Compartimento di Pisa.",
    "original_title": "BABIANO",
    "byte_offset": 832660
  },
  {
    "context": "in Val di Sieve.",
    "title": "BABILA (S.) S. BABILLO, o S. BAVELLO",
    "body": "Castellare e pieve del Mugello nella Comunità e 3 \nmiglia toscane a ponente di S. Godenzo, Giurisdizione e 5 \nmiglia toscane a grecale di Dicomano, Diocesi di Fiesole, \nCompartimento di Firenze. \nRisiede la pieve in pianura sulla ripa sinistra del torrente \nSangodenzio  nella strada Regia che varca \nquell’Appennino per scendere a S. Benedetto in Alpe; \nmentre le vestige della rocca di S. Bavello esistono nel \npoggio situato a cavaliere della strada maestra, ch’era \npure l’antica via per passare nella Romagna forlivese e \nnell’alto Casentino.  Fu S. Bavello uno dei castelli \nposseduti dai conti Guidi sino dal secolo XI e confermato \nloro dall’imperatore Arrìgo VI, nel 1191, e da Federigo II, \nnel 1220. Esso ha figurato assai nella eredità di quei \ndinasti e nella storia della Repubblica fiorentina, \nspecialmente per l’aneddoto raccontato da Govanni \nVillani all’anno 1341, quando i fiorentini, nel dì 15 \nd’aprile, avendo posto l’oste e assediato il castello di S. \nBavello, lo fecero totalmente abbattere e diroccare per \nricordo e vendetta contro Guido Alberto de’conti Guidi, il \nquale più tempo innanzi per dispetto del Comune di \nFirenze costrinse il messo fiorentino a trangugiare la \nlettera di citazione con tutto il suggello, e poi \naccomiatollo villanamente dicendo che, se più vi tornasse, \no egli o altri, gli farebbe impiccare per la gola. (Cron. l. \nXI, c. 125). Nacquero da questo Guido i conti di Porciano, \nmentre ebbe a progenitori il C. tegrimo ed Albiera, che il \nsopracitato storico credè figlia di Tancredi re di Sicilia, e \nconte di Lecce. (ivi l. IV, C. 20)  Ed è quella C. Albiera \nche nel 1254 risiedeva nel palazzo della rocca di S. \nBavello, quando sottoscrisse e consentì al contratto fatto \ndalla consorteria de’Conti Guidi relativo alla vendita dei \ncastelli di Montemurlo e Montevarchi acquistati dalla \nRepubblica fiorentina. (PAD. ILDEFONSO, Delizia degli \nEruditi Toscani T. VIII). \nGli abitanti di S. Bavello e quelli di S. Godenzo , nel 1352 \ndifesero valorosamente il giogo di quell’alpe contro \nl’esercito milanese comandato da Oleggio Visconti e \ncontro gli Ubaldini. In ricompensa della qual fedeltà, essi \nfurono dalla Repubblica fiorentina esentati per tre anni \ndelle pubbliche gravezze. (AMMIR. Istor. fior. l. X). \nNel luogo della distrutta rocca di S. Bavello trovasi \nattualmente una cappella sotto il titolo di S. Lucia, nel popolo della pieve omonima, a cui da lunga età fu unita la \nchiesa parrocchiale di S.  Maria in Castello. \nL’antica pieve di S. Babillo era costruita di pietre \nscarpellate, e fu una di quelle tante che il volgo attribuì \nalla generosa pietà della contessa Matilde. Essa trovasi \nregistrata nelle bolle spedite ai vescovi di Fiesole da \nPasquale II e Innocenzo II, negli anni 1103 e 1134. \nAppartengono a questo piviere le seguenti parrocchie 1. S. \nGaudenzio a Sangodenzo , già abazia, 2. S. Andrea a \nTizzano; 3. S. Martino a Castagno; 3. S. Maria a \nFicciana ; 4. S. Niccolò a Casale; 5. S. Maria all’Eremo; \n6. Giorgio a Petrognano. \nFra le chiese soppresse e dirute si contavano quelle di S. \nPietro al Poggio, e Santo al Vico, due annessi della pieve; \ne di S. Alessandro in Alpe, riunita a S. Maria all’Eremo . \nLa pieve di S. Bavello conta 471 abitanti.",
    "original_title": "BABILA (S.) S. BABILLO, o S. BAVELLO",
    "byte_offset": 832853
  },
  {
    "context": "",
    "title": "BACCHERETO",
    "body": "In Val d’Ombrone pis tojese. Castello e \npieve sulla pendice orientale del monte Albano nella \nComunità, Giurisdizione e quasi 2 miglia toscane a \nponente di Carmignano, Diocesi di Pistoja, \nCompartimento di Firenze. \nFu uno dei castelli dal Comune di Pistoja ceduto alla \nRepubblica fiorentina nel parziale trattato di pace del \n1329, a condizione che vi fosero accolti i due partiti, \nGhibellini e Guelfi. (ZACCAR. Anecd. Pistor. AMMIR. \nIstor. fiorent.) \nLa pieve di S. Maria a Bacchereto ha una sola parrocchia \nsuccursale (S. Maria a Colle) posta nella Comunità di \nTizzana; quella di S. Biagio a Fuciano da molti secoli fu \nannessa alla pieve.  Vedere CARMIGNANO. \nBacchereto conta 865 abitati.",
    "original_title": "BACCHERETO",
    "byte_offset": 836218
  },
  {
    "context": "in Val di Chiana.",
    "title": "BACIALLA",
    "body": "Contrada posta fra la strada \nprovinciale da Valiano a Cortona e il lago Trasimeno. Da \nessa prese nome un’antica pieve di S. Giovanni \nEvangelista traslocata nel secolo XV al luogo di \nTerentola. Aveva 4 chiese suffraganee, S. Andrea a \nBacialla , SS. Cristofano, e Biagio all’Ossaja, S. Maria a \nSepoltaglia, e S. Bartolommeo alla Badiola. Quest’ultimo \nmonastero fu quello di S. Angelo alla Vena stato membro \ndella Badia di Farneta, il quale fino al secolo XIII era \ncompreso nel piviere di Bacialla. \nVarie chiese di questo piviere sono dirute: alcune di esse \nnel declinare del secolo XVIII furono riunite alla nuova \nchiesa fatta erigere in Pietraja  dal Gran Duca Leopoldo I \nsotto l’invocazione di S. Leopoldo. – Vedere PETRAJA \n(S. LEOPOLDO A).",
    "original_title": "BACIALLA",
    "byte_offset": 836939
  },
  {
    "context": "(Bacianum Cast.) di Garfagnana in Val di Serchio.",
    "title": "BACIANO, BACCIANO",
    "body": "Casale noto volgarmente \nsotto il nome di Villetta , nel popolo di S. Pantaleone del \ncastello di Sambuca, già detto S. Pantaleo di Baciano, \nnella Comunità e 2 miglia toscane a scirocco di S. \nRomano, Giurisdizione e 4 miglia toscane a settentrione \ndi Castelnuovo di Garfagnana, Diocesi di Massa di \nCarrara, già di Lucca, Ducato di Modena. \nRisiede sulla ripa sinistra del Serchio. \nAlla sua antica chiesa riferisce una bolla spedita nel 1168 \ndal pontefice Alessandro III al pievano di Fosciana, del \ncui piviere la parrocchia di Baciano faceva parte anche \nnei secoli meno remoti. \nSi trovano memorie di questo vico nelle pergamene \ndell’archivio arcivescovile di Lucca sino dall’anno 795 –  I \nnobili di Baciano come feudatarii della contessa Matilde, \nnel 1228 giurarono fedeltà alla Sede apostolica dichiarata \nerede di quella casa; ed è per questo che la corte di \nBaciano trovasi riportata nei registri vaticani di Cencio \nCamerario. (MURAT. Ant.M. Aevi). \nIl suo distretto confina a levante con quello delle ville \nCollemadrina e Ponticosi; a ostro con Silicano e Poggio \nmediante il fiume Serchio; a ponente con la Sambuca; a \nsettentrione con Canigiano. – Vedere SAMBUCA DI \nGARFAGNANA.",
    "original_title": "BACIANO, BACCIANO",
    "byte_offset": 837736
  },
  {
    "context": "del Val d’Arno casentinese.",
    "title": "BACIANO",
    "body": "– Vedere BASCIANO di Camaldoli.",
    "original_title": "BACIANO",
    "byte_offset": 837736
  },
  {
    "context": "(Bacula, Obacula).",
    "title": "BACOLI",
    "body": "Contrada del suburbio \noccidentale della città di Sanminiato presso Cigoli nel Val \nd’Arno inferiore, dove fu una chiesa parrocchiale (S. \nAndrea de Bacula) compresa nella pieve di Fabbrica a \nCigoli: ed è quella chiesa di S. Andrea presso il castello di \nCigoli rammentata nella bolla che Celestino III inviò \nnell’anno 1194, (24 di aprile) al Proposto della Pieve di S. \nGenesio a Sanminiato già compresa nella Diocesi di \nLucca. \nLa contrada conserva tuttora il nome di Bacoli, e lo ha \ndato a un rio che scaturisce in quelle pendici sopra la \nbadia di S. Go nda e si scarica nell’Arno quasi di fronte a \nFucecchio. Il quale rio di Bacoli fu designato nella linea \ndi demarcazione di confine fra la Comunità di Sanminiato \ne quella di Fucecchio, conclusa nell’anno 1294 (LAMI \nMon. Eccl. Flor. T. I) \nNell’aprile del 1315, Uguccione della Faggiuola signore \ndi Pisa era accampato con il suo esercito nel piano di S. \nGonda, quando corse guastando per le ville di \nMontedonico , Bacoli, e Scoccolino  infino a S. Chiara \npresso le mura di Sanminiato. (LELMI Cronic. \nSanminiat.). \nAltro luogo di Obacula esisteva presso Vellano alle \nsorgenti della Pescia. – Vedere AVELLANA (Pieve).",
    "original_title": "BACOLI",
    "byte_offset": 839103
  },
  {
    "context": "",
    "title": "BADIA DI ACERETA",
    "body": "– Vedere ABAZIA DI \nACERETA in Romagna.",
    "original_title": "BADIA DI ACERETA",
    "byte_offset": 840337
  },
  {
    "context": "",
    "title": "BADIA DI ACQUABELLA",
    "body": "– Vedere  \nVALLOMBROSA.",
    "original_title": "BADIA DI ACQUABELLA",
    "byte_offset": 840402
  },
  {
    "context": "",
    "title": "BADIA DI ADELMO",
    "body": "– Vedere BADIA DI CERRETO \nin Val d’Elsa, e ADELMO.",
    "original_title": "BADIA DI ADELMO",
    "byte_offset": 840454
  },
  {
    "context": "",
    "title": "BADIA DI AGNANO in Val d’Ambra",
    "body": "– Vedere  \nABAZIA DI AGNANO. ",
    "original_title": "BADIA DI AGNANO in Val d’Ambra",
    "byte_offset": 840532
  },
  {
    "context": "",
    "title": "BADIA DI AGNANO in Mugello",
    "body": "– Vedere AGNANO \nin Val di Sieve.",
    "original_title": "BADIA DI AGNANO in Mugello",
    "byte_offset": 840611
  },
  {
    "context": "",
    "title": "BADIA DELL’ALBERESE",
    "body": "– Vedere ALBERESE in Val d’Ombrone.",
    "original_title": "BADIA DELL’ALBERESE",
    "byte_offset": 840680
  },
  {
    "context": "",
    "title": "BADIA DI ALBUINO o AL BOVINO",
    "body": "– Vedere ALBOINO.",
    "original_title": "BADIA DI ALBUINO o AL BOVINO",
    "byte_offset": 840749
  },
  {
    "context": "",
    "title": "BADIA DI ALFIANO",
    "body": "– Vedere ALFIANO.",
    "original_title": "BADIA DI ALFIANO",
    "byte_offset": 840806
  },
  {
    "context": "in Val di Montone.",
    "title": "BADIA DI S. ANDREA A DOVADOLA",
    "body": "– Fu priorato de’Cistercensi, di cui riscontrasi \nqualche rara memoria nel secolo XV fra le pergamene \ndella Badia a Settimo, nell’Archivio Diplomatico di \nFirenze. \nAttualmente è una chiesa parrocchiale sulla testata del \nponte alla destra del fiume Montone nel subborgo \noccidentale di Dovadola. \nLa Badia di S. Andrea ha 392 abitanti.",
    "original_title": "BADIA DI S. ANDREA A DOVADOLA",
    "byte_offset": 840849
  },
  {
    "context": "",
    "title": "BADIA DI S. ANDREA IN POSTIERLA",
    "body": "nel subborgo \norientale di Volterra già abitata dagli Olivetani, \nattualmente seminario vescovile. – Ebbene nome di \nPostierla da una vicina porticciola delle antiche mura \netrusche di detta città, sopra i di cui fondamenti fu eretto \nil fabbricato della stessa Badia. \nEsiste tuttora fra le membrane degli Olivetani di Volterra, \noggi nel R. Archivio Diplomatico di Firenze, la bolla \nspedita sotto il 18 ottobre 1339 da Rainuccio vescovo \nvolterrano a Bernardo Tolomei I abate e fondatore della \ncongregazione di Monte Oliveto, dove si legge, che la \nchiesa di S. Andrea di Postierla presso Volterra, essendo \ntotalmente disabitata, e volendo il vescovo erigervi un \nmonastero, col consenso del suo capitolo, la concede \nall’istituto di Montoliveto, all’effetto che il detto abate \nBernardo vi costituisca monaci del suo ordine, cui dona a \ntal’uopo tutti i beni e ragioni spettanti alla chiesa di \nPostierla, l’esenta dal tributo delle decime e da ogni legge \ndiocesana ec. \nAd aumentare il patrimonio del monastero di Postierla \nconcorsero con altre elargizioni alcuni volterrani e la \nstessa città, la quale con deliberazione del 21 febbrajo \n1355 deputò periti per risarcire il danno prodotto da un \nincendio a certe case del monastero di Postierla. \nEsso si mantenne con splendore sino all’anno della sua \nsoppressione (1783), dopo la qual’epoca fu restituita la \nchiesa e i suoi annessi con vari beni al vescovo, perchè si \nconvertisse il locale in un edifizio per uso del Seminario \ndiocesano, siccome ora si vede costà innalzato.",
    "original_title": "BADIA DI S. ANDREA IN POSTIERLA",
    "byte_offset": 841249
  },
  {
    "context": "",
    "title": "BADIA DI ANGHIARI",
    "body": "– Vedere ANGHIARI.",
    "original_title": "BADIA DI ANGHIARI",
    "byte_offset": 842846
  },
  {
    "context": "",
    "title": "BADIA DI S. ANNA A CAMPRENA",
    "body": "– Vedere BADIA DI CAMPRENA in Val d’Orcia.",
    "original_title": "BADIA DI S. ANNA A CAMPRENA",
    "byte_offset": 842891
  },
  {
    "context": "",
    "title": "BADIA DI S. ANTIMO",
    "body": "– Vedere ABAZIA di S. \nAntimo.",
    "original_title": "BADIA DI S. ANTIMO",
    "byte_offset": 842974
  },
  {
    "context": "",
    "title": "BADIA ARDENGA",
    "body": "– Vedere ABAZIA dell’ARDENGA \nin Val d’Orcia.",
    "original_title": "BADIA ARDENGA",
    "byte_offset": 843032
  },
  {
    "context": "",
    "title": "BADIA ARDENGHESCA",
    "body": "– Vedere ABAZIA \ndell’ARDENGHESCA in Val d’Ombrone.",
    "original_title": "BADIA ARDENGHESCA",
    "byte_offset": 843103
  },
  {
    "context": "",
    "title": "BADIA DI ARGIANO",
    "body": "– Vedere GRACCIANO in Val di \nChiana.",
    "original_title": "BADIA DI ARGIANO",
    "byte_offset": 843184
  },
  {
    "context": "",
    "title": "BADIA DELL’AULLA",
    "body": "– Vedere AULLA e ABAZIA \ndell’AULLA in Val di Magra.",
    "original_title": "BADIA DELL’AULLA",
    "byte_offset": 843247
  },
  {
    "context": "",
    "title": "BADIA DI BAGNO",
    "body": "– Vedere ABAZIA DI BAGNO in \nRomagna.",
    "original_title": "BADIA DI BAGNO",
    "byte_offset": 843329
  },
  {
    "context": "",
    "title": "BADIA DI BAGNO A RIPOLI",
    "body": "– Vedere ABAZIA DI \nRIPOLI.",
    "original_title": "BADIA DI BAGNO A RIPOLI",
    "byte_offset": 843390
  },
  {
    "context": "",
    "title": "BADIA DI S. BARONTO",
    "body": "– Vedere BARONTO (S.).",
    "original_title": "BADIA DI S. BARONTO",
    "byte_offset": 843450
  },
  {
    "context": "",
    "title": "BADIA DI S. BARTOLOMMEO A BUONSOLAZZO",
    "body": "– Vedere ABAZIA DI BUONSOLAZZO.",
    "original_title": "BADIA DI S. BARTOLOMMEO A BUONSOLAZZO",
    "byte_offset": 843501
  },
  {
    "context": "",
    "title": "BADIA DI S. BARTOLOMMEO A CAPPIANO",
    "body": "– Vedere CAPPIANO in Val di Nievole.",
    "original_title": "BADIA DI S. BARTOLOMMEO A CAPPIANO",
    "byte_offset": 843580
  },
  {
    "context": "",
    "title": "BADIA DI S. BARTOLOMMEO A SESTIGNA",
    "body": "– Vedere BADIA di SESTIGNA in Maremma.",
    "original_title": "BADIA DI S. BARTOLOMMEO A SESTIGNA",
    "byte_offset": 843662
  },
  {
    "context": "",
    "title": "BADIA DI S. BENEDETTO IN ALPE o IN BIFORCO",
    "body": "– Vedere ABAZIA di S. BENEDETTO in ALPE.",
    "original_title": "BADIA DI S. BENEDETTO IN ALPE o IN BIFORCO",
    "byte_offset": 843746
  },
  {
    "context": "",
    "title": "BADIA DI S. BENEDETTO A CAMALDOLI",
    "body": "– Vedere  \nABAZIA di PRATAGLIA.",
    "original_title": "BADIA DI S. BENEDETTO A CAMALDOLI",
    "byte_offset": 843840
  },
  {
    "context": "",
    "title": "BADIA DI S. BENEDETTO A CALVELLO",
    "body": "– Vedere \nBADIA DI CALVELLO.",
    "original_title": "BADIA DI S. BENEDETTO A CALVELLO",
    "byte_offset": 843914
  },
  {
    "context": "",
    "title": "BADIA DI S. BENEDETTO DEL VIVO o DI FONTE VIVO",
    "body": "– Vedere ERMETA del Montamiata, e BADIA DI \nS. PIETRO IN CAMPO. ",
    "original_title": "BADIA DI S. BENEDETTO DEL VIVO o DI FONTE",
    "byte_offset": 843984
  },
  {
    "context": "",
    "title": "BADIA DELLLA BERARDENGA",
    "body": "– Vedere ABAZIA \nDELLA BERARDENGA.",
    "original_title": "BADIA DELLLA BERARDENGA",
    "byte_offset": 844113
  },
  {
    "context": "",
    "title": "BADIA DI BIBBONA",
    "body": "– Vedere ABAZIA DI \nBIBBONA.",
    "original_title": "BADIA DI BIBBONA",
    "byte_offset": 844180
  },
  {
    "context": "",
    "title": "BADIA DI BIENTINA",
    "body": "– Vedere ABAZIA DI SESTO.",
    "original_title": "BADIA DI BIENTINA",
    "byte_offset": 844234
  },
  {
    "context": "",
    "title": "BADIA DI BUGIANO",
    "body": "– Vedere BORGO BUGGIANO",
    "original_title": "BADIA DI BUGIANO",
    "byte_offset": 844286
  },
  {
    "context": "",
    "title": "BADIA DEL BORGO A MARRADI",
    "body": "– Vedere ABAZIA \nDI S. REPARATA.",
    "original_title": "BADIA DEL BORGO A MARRADI",
    "byte_offset": 844335
  },
  {
    "context": "",
    "title": "BADIA DI BORGONUOVO",
    "body": "– Vedere ABAZIA di \nBORGONUOVO o di  FUCECCHIO.",
    "original_title": "BADIA DI BORGONUOVO",
    "byte_offset": 844402
  },
  {
    "context": "",
    "title": "BADIA DEL BORGO S. SEPOLCRO",
    "body": "– Vedere S. \nSEPOLCRO.",
    "original_title": "BADIA DEL BORGO S. SEPOLCRO",
    "byte_offset": 844478
  },
  {
    "context": "in Val di Fiora.",
    "title": "BADIA DI CALVELLO",
    "body": "– Fu monastero \ndi Vallombrosani detto anche l’Eremo di Monte Calvello \nnella maremma di Orbetello. Non sono concordi gli autori \nnell’indicare l’ubicazione precisa di questo monastero \ndiruto, sebbene la opinione più accreditata è quella, che \nesso esistesse sul monte dell’Elmo alla sinistra del fiume \nFiora, nel popolo di S. Giovanni Battista all’Elmo, \nComunità, Giurisdizione e 3 miglia toscane a settentrione \ndi Sorano, Diocesi di Sovana, Compartimento di \nGrosseto. \nIl biografo di S. Giovanni Gualberto credè questo uno \ndegli antichi eremi da esso riformato, quantunque \nmanchino documenti contemporanei per assicurarlo. \nImperocchè la prima memoria relativa a questo \nmonastero, fra quelle esistenti, è appunto una bolla del \npontefice Gregorio IX del 4 luglio 1232, con la quale \nconferma l’unione e soggezione dell’Eremo  di Calvello \nalla religione Vallombrosana fatta poco innanzi dai \nreligiosi di detto Eremo. \nIl monastero di Calvello cadeva in rovina, allorchè \nAlessandro VI con bolla spedita in Roma, a dì 14 maggio \n1496, accordò ai cittadini di Sovana facoltà di traslocare \nquella comunità religiosa nella nuova badia da fabbricarsi \ndentro le mura di Sovana, obbligandosi il comune di \nassegnarli sufficiente patrimonio. Questo monastero nel \nsecolo XVI era membro di quello di S. Salvi presso \nFirenze, siccome apparisce dall’elezione del suo superiore \nfatta dall’abate di S. Salvi nel 1588, e nel 1598, sebbene \nquesto diritto fosse stato accordato nella citata bolla al \nGenerale de’Vallombrosani. \nLe memorie della badia di Calvello si perdono dopo le \ncontroversie nate nel 1612 fra quei claustrali e Ottavio \nde’Saracini vescovo di Sovana. (ARCH. DIPL. FIOR. \nBadia di Ripoli). \n ",
    "original_title": "BADIA DI CALVELLO",
    "byte_offset": 843960
  },
  {
    "context": "",
    "title": "BADIA DI CAMAJORE",
    "body": "– Vedere CAMAJORE.",
    "original_title": "BADIA DI CAMAJORE",
    "byte_offset": 846324
  },
  {
    "context": "",
    "title": "BADIA DI CAMPRENA",
    "body": "sotto il titolo di S. Anna in Val \nd’Orcia nella Comunità e 6 miglia toscane a ostro di \nTrequanda, Giurisdizione, Diocesi e 5 miglia toscane a \nsettentrione di Pienza, Compartimento di Siena. \nFu la quarta Badia fondata intorno al 1324 dal B. \nBernardo Tolomei per la sua congregazione olivetana, e \ndotata di beni dalle nobili senesi Martinozzi e Ragnoni. – \nGiace in una piaggia tufacea con poche abitazioni \nspicciolate, là dove sino dai tempi longobardici esistevano \nvigneti ed un vico denominato Camprena, quasi Campus \nArenae. Varie membrane spettanti alla Badia del \nMontamiata fanno menzione di questo casale e dei suoi \ncampi coltivati a vigne, una delle quali pergamene è del \nmese di marzo dell’anno 775 (BRUNETTI Codic. \nDiplomat.). \nQuesto piccolo monastero, soppresso nel declinare del \nsecolo XVIII, è ridotto attualmente a canonica per il \nparroco che ha sotto di sè una popolazione di 108 abitanti.",
    "original_title": "BADIA DI CAMPRENA",
    "byte_offset": 846369
  },
  {
    "context": "",
    "title": "BADIA A CANDELI",
    "body": "– Vedere CANDELI IN PIAN DI \nRIPOLI.",
    "original_title": "BADIA A CANDELI",
    "byte_offset": 847321
  },
  {
    "context": "",
    "title": "BADIA DI CANTIGNANO",
    "body": "– Vedere ABBADIA DI \nCANTIGNANO.",
    "original_title": "BADIA DI CANTIGNANO",
    "byte_offset": 847381
  },
  {
    "context": "",
    "title": "BADIA DI CAPANNOLI",
    "body": "– Vedere CAPANNOLI in Val \nd’Era.",
    "original_title": "BADIA DI CAPANNOLI",
    "byte_offset": 847441
  },
  {
    "context": "nel Val d’Arno aretino. ",
    "title": "BADIA DI CAPOLONA",
    "body": "Monastero di Benedettini dedicato a S. Gennaro in \nCampo Leonis, sulla ripa destra dell’Arno, nel luogo dove \nquesto fiume forma una brusca voltata da scirocco a \noccidente due miglia toscane a scirocco dell’antica sua \npieve di S. Giovanni a Capolona, Comunità medesima, \nGiurisdizione Diocesi e Co mpartimento di Arezzo, da cui \nè 5 miglia toscane a maestro. \nEra una delle sette Badie fondate dal gran conte Ugo, il \nquale, sino dall’anno 972, insieme con la contessa \nGiuditta sua consorte la dotò di molte sostanze e \ngiurisdizioni sopra varie chiese, corti e castelli, posti nella \nDiocesi di Arezzo, di Chiusi e di Città di Castello, \nconfermata tale dotazione ed aumentata da Ottone III \n(anno 997) da Corrado II (anno 1027) e da Federigo I \n(anno 1161). \nIl giuspadronato di questa Badia fu dato in seguito ai conti \nGuidi per concessione fattagli da Arrigo VI nel 1191, e da \nFederigo II nel 1220, sebbene i conti di Montedoglio e gli \nUbertini esercitassero sopra lo stesso monastero un più \nlungo giuspadronato. \nNei secoli più moderni l’ebbero in Commenda molti \nindividui della famiglia fiorentina Lotteringhi della Stufa , \nper diritti probabilmente portati in questa casa da una \nerede dei conti di Montedoglio. \nFu un abate Commendatario della Stufa  quello che fece dipingere dal celebre fiorentino Domenico Puligo la \ntavola che esisteva all’altar maggiore della chiesa abaziale \ndi Capolona. – Un documento del 1254 dà a conoscere \nquanto allora fosse vagante il corso dell’Arno nel bacino \ndi Arezzo; mentre davanti alla villa di Cincelli l’Arno \nformava un’isola dov’era un mulino, che l’abate di \nCapolona vendè per metà all’Eremo di Camaldoli. \n(ANNAL. CAMALD.). \nQuesto monastero fu soppresso nel secolo XVIII, \nalienato, e ora ridotto a uso di deliziosa casa di campagna \ndella nobile famiglia aretina de’Giudici. – Vedere  \nCAPOLONA.",
    "original_title": "BADIA DI CAPOLONA",
    "byte_offset": 847503
  },
  {
    "context": "nel Val d’Arno superiore. ",
    "title": "BADIA DI CASTELFRANCO",
    "body": "– Vedere BADIA a SOFENA. \n  ",
    "original_title": "BADIA DI CASTELFRANCO",
    "byte_offset": 849461
  },
  {
    "context": "sotto l’invocazione de’SS. Ippolito e Cassiano in Val d’Era,",
    "title": "BADIA DI CARISIO o CARIGI",
    "body": "nel popolo di \nMontefoscoli, Comunità, Giurisdizione e 4 miglia toscane \na libeccio di Palaja, Diocesi di Volterra, Compartimento \ndi Pisa. Questa badia cercata inutilmente da Giovanni \nTargioni e dagli annalisti Camaldolensi, trovavasi sul \nconfine dell’antica Diocesi di Lucca alle pendici \nmeridionali della collina di Montefoscoli sulla destra ripa \ndel torrente Roglio, che ha di fronte a ostro la Terra di \nPeccioli. – I vescovi di Volterra, dai quali dipendeva nello \nspirituale, le assegnarono rendite e decime di varie chiese, \ne altri doni poco appresso vi aggiunsero i vescovi di \nLucca e quelli di Pisa: il tutto sanzionato dal pontefice \nClemente III con amplissima bolla dell’anno 1188. – Vi \naveva qualche diritto un nobile Ranieri, quando nel 1102 \nil monastero di Carisio fu dato a riformare agli eremiti di \nCamaldoli. \nDa questi passò dopo qualche tempo ai Benedettini di S. \nFlora di Arezzo, sino a che l’abate di Carisio, avendo \npotuto ottenere un pinguo vitalizio, nel 1443, rinunziò il \nmonastero di Carisio con le sue entrate alle monache \nBrigidiane del Paradiso in Pian di Ripoli presso Firenze. \nAlla soppressione delle quali la Badia in questione con i \nsuoi possessi fu incorporata al patrimonio dell’ospedale di \nBonifazio in Firenze. – Dai documenti supersiti si rileva \nche nel 1285 era stato espulso da Carisio  l’abate e la sua \npiccola famiglia monastica da un prepotente pisano, \nchiamato Soldano: ragione per cui la stessa badia fu \nsoprachiamata del Soldano ; e come tale oggi ancora viene \ndesignato il luogo dove risedeva, con il terreno annesso, \nche consiste in due poderi e respettive case coloniche con \nun piccolo oratorio sotto il titolo di S. Cassiano. \n(ANNAL. CAMALD. TARGIONI Viaggi in Toscana. – \nARCH. DIPL. FIOR. Ospedale di Bonifazio).",
    "original_title": "BADIA DI CARISIO o CARIGI",
    "byte_offset": 849545
  },
  {
    "context": "",
    "title": "BADIA DI S. CASSIANO A MONTE SCALARI",
    "body": "– Vedere ABAZIA DI MONTESCALARI.",
    "original_title": "BADIA DI S. CASSIANO A MONTE SCALARI",
    "byte_offset": 851456
  },
  {
    "context": "",
    "title": "BADIA DI COLLE SALVETTI",
    "body": "– Vedere BADIOLA DI \nNUGOLA in Val di Tora. ",
    "original_title": "BADIA DI COLLE SALVETTI",
    "byte_offset": 851535
  },
  {
    "context": "",
    "title": "BADIA DI COLTIBUONO",
    "body": "– Vedere ABAZIA DI \nCOLTIBUONO.",
    "original_title": "BADIA DI COLTIBUONO",
    "byte_offset": 851612
  },
  {
    "context": "",
    "title": "BADIA A CRESPINO",
    "body": "– Vedere ABAZIA DI \nCRESPINO.",
    "original_title": "BADIA A CRESPINO",
    "byte_offset": 851672
  },
  {
    "context": "nella valle Tiberina",
    "title": "BADIA A DECCIANO E TIFI",
    "body": "sulla \nsinistra del torrente Singerna, Comunità e 2 miglia \ntoscane a levante di Caprese, Giurisdizione e 4 miglia \ntoscane a ostro della Pieve S. Stefano, Diocesi di S. \nSepolcro già di Città di Castello. \nFu monastero dipendente immediatamente dal Maggiore \ndi Camaldoli, il quale nominava in abate un suo vicario. \nDella Badia de’SS. Martino e Bartolommeo in loco \nTiphio trovasi fatta menzione sino dal 1057, quando vi era \nabate un Giovanni, che la presedeva ancora nell’anno \n1081. – Con atto pubblico del gennajo 1089 vari patroni \ndella consorteria dei conti di Galbino dichiarano di avere \nessi ed i loro genitori fondata la chiesa di Tifi  e chiamati \ncostà i monaci dell’ordine benedettino di Camaldoli, \nrilasciandone il libero governo e dominio all’abate \nGerardo. \nContinuarono a nominarsi gli abati del monastero di Tifi \nsino all’anno 1438, epoca della bolla di Eugenio IV, data \nin Firenze (6 aprile), con la quale, ad istanza del Maggiore \nabate Ambrogio Traversari, la Badia di Tifi fu unita a \nquella sua vicina di S. Maria a Decciano o Dicciano. \nEra pure quest’ultima di giuspadronato de conti di \nGalbino, uno dei quali, per nome Pietro del fu Ranieri di \nGalbino, sino dal 1081 ne godeva le rendite con il titolo di \nabate, mentre due anni dopo il di lui fratello Alberico \nnell’atto di vendere al terzo fratello Bernardo la sua \nporzione di eredità nel castello di Anghiari e nel piviere di \nMicciano, fra le giurisdizioni che si riservò fuvvi \ncompresa quella che aveva sul monastero di Decciano. – \nquali fossero queste giurisdizioni lo dà a conoscere un \nprivilegio del 3 maggio 1133 rilasciato dal pontefice \nInnocenzio II a Bono abate di S. Maria a Decciano. \nLa Badia di Decciano fu visitata nel 1432 dal dotto abate \nAmbrogio Traversari in qualità di Maggiore di Camaldoli; \nquello stesso che nel 1439 riunì il titolo e le sostanze delle \ndue Badie di Decciano e Tifi. \nIl successore dell’abate Traversari (Mariotto) superiore \ndelle suddette Badie, le ottenne in commenda nel 1447 dal \npontefice Niccolò V, confermategli nel 1471 da Sisto \nIV.Continuarono entrambe a darsi in commenda sino al \n1567, allora quando il suo commendatario Francesco \nBellarmini canonico di Montepulciano, le rassegnò \nall’Eremo di Camaldoli mediante un vitalizio di cento \nscudi a favore di un suo nipote. \nLa Badia di Decciano o Dicciano fu soppressa nel secolo \nXVIII conservando il battistero, sebbene facciaparte del \nplebanato di S. Cassiano a Caprese. \nS. Maria a Dicciano conta 179 abitanti.",
    "original_title": "BADIA A DECCIANO E TIFI",
    "byte_offset": 851727
  },
  {
    "context": "presso COLLESALVETTI. ",
    "title": "BADIA DE’XII APOSTOLI",
    "body": "– Vedere BADIOLA DI NUGOLA in Val di Tora. ",
    "original_title": "BADIA DE’XII APOSTOLI",
    "byte_offset": 854321
  },
  {
    "context": "presso Pisa.",
    "title": "BADIA DI S. DONNINO",
    "body": "– Vedere BADIA \nDI S. GORGONIO, e BADIE della CASTELLINA in Val \ndi Fine.",
    "original_title": "BADIA DI S. DONNINO",
    "byte_offset": 854427
  },
  {
    "context": "",
    "title": "BADIA DI DOVADOLA",
    "body": "– Vedere BADIA di S. \nANDREA a DOVADOLA.",
    "original_title": "BADIA DI DOVADOLA",
    "byte_offset": 854541
  },
  {
    "context": "",
    "title": "BADIA DI S. ELLERO A GALEATA",
    "body": "– Vedere  \nABAZIA di S. ELLERO.",
    "original_title": "BADIA DI S. ELLERO A GALEATA",
    "byte_offset": 854607
  },
  {
    "context": "",
    "title": "BADIA DELL’ELMO",
    "body": "– Vedere ADELMO, e BADIA di \nCERRETO in Val d’Elsa.",
    "original_title": "BADIA DELL’ELMO",
    "byte_offset": 854676
  },
  {
    "context": "",
    "title": "BADIA DI S. EUGENIO o AL MONASTERO",
    "body": "– Vedere \nABAZIA DI S. EUGENIO.",
    "original_title": "BADIA DI S. EUGENIO o AL MONASTERO",
    "byte_offset": 854756
  },
  {
    "context": "in Val di Chiana,",
    "title": "BADIA DI FARNETA",
    "body": "attualmente \nprioria congruata nel piviere di Montecchio (S. Maria a \nFarneta) nella Comunità, Giurisdizione, Diocesi e 8 \nmiglia toscane a libeccio di Cortona, Compartimento di \nArezzo. \nRisiede in una rilevata piaggia alla destra del Canal \nmaestro della Chiana sulla strada provinciale denominata \nde’Ponti di Cortona, o la Traversa che guida da Fojano a \nCortona. Il luogo di Farneta presenta ancora l’aspetto \nselvoso e la qualità delle piante da cui ebbe nome. \nÈ ignota l’origine e la storia dei primi secoli di questo \nmonastero esistente fino dal mille siccome lo fa credere \nun inedito diploma dell’imperatore Arrigo II. \nIl privilegio è dato in Roma nel 1014, senza nota di mese \nnè di giorno, ma nell’Indizione XII e anno I° del suo \nimpero diretto a Oddone abate di Farneta; alla quale \nabazia confermò molte chiese, giurisdizioni e possessi \nsituati nei distretti di Cortona, Monte S. Maria, Castiglion \nfiorentino, Città di Castello, Perugia e Arezzo. \nContinuavano ad abitarla i monaci Cluniacensi quando a \nquesti diresse un breve Gregorio IX (anno 1227, 28 \ngiugno) e prima di esso Eugenio III (anno 1146, 29 \nottobre). \nFu ridotta a Commenda insieme con la Badiola della \nVena sino dal secolo XV. Il pontefice Giulio II la \nincorporò alla Badia degli Olivetani di Finale nell’anno \n1512, mentre era abate di quest’ultimo monastero Luigi \ndei marchesi del Carretto, confermando alla stessa badia \nle molte possessioni, ville e chiese di sua giurisdizione. \nCon lo sborso di 12000 scudi gli abati commendatarii la \nrinunziarono nel 1666 al monastero di Rapolano della \ncongregazione medesima, dal cui abate dipendeva la \nnomina del parroco di Farneta, sino a che dal Gran Duca \nLeopoldo I venne soppressa e dati i suoi beni al capitolo \ndella cattedrale di Cortona, a carico del quale resta il \nmantenimento della chiesa e del priore. \nIl Tempio di Farneta è di una costruzione antica a croce \nlatina con un coro in mezzo secondo l’uso cenobitico. Fu \nlavorato a pietre quadrate, così la torre contigua, il tutto \nrestaurato nel 1755. Nel principio del secolo XVIII il \n\nvescovo di Cortona elevò questa chiesa a prioria \nconcedendole il battistero. \nLa Badia di Farneta conta 868 abitanti.",
    "original_title": "BADIA DI FARNETA",
    "byte_offset": 854831
  },
  {
    "context": "",
    "title": "BADIA DI S. FEDELE A STRUMI",
    "body": "– Vedere BADIA DI \nPOPPI.",
    "original_title": "BADIA DI S. FEDELE A STRUMI",
    "byte_offset": 857106
  },
  {
    "context": "",
    "title": "BADIA DI FIESOLE",
    "body": "– Vedere ABAZIA FIESOLANA.",
    "original_title": "BADIA DI FIESOLE",
    "byte_offset": 857168
  },
  {
    "context": "",
    "title": "BADIA DI FONTE BENEDETTA",
    "body": "– Vedere ABAZIA \nDI S. TRINITA DELL’ALPI.",
    "original_title": "BADIA DI FONTE BENEDETTA",
    "byte_offset": 857219
  },
  {
    "context": "",
    "title": "BADIA DI FONTEBUONA A CAMALDOLI",
    "body": "– Vedere \nEREMO DI CAMALDOLI.",
    "original_title": "BADIA DI FONTEBUONA A CAMALDOLI",
    "byte_offset": 857296
  },
  {
    "context": "",
    "title": "BADIA DI FONTEBUONA DELLA BERARDENGA",
    "body": "–  \nVedere ABAZIA DELLA BERARDENGA.",
    "original_title": "BADIA DI FONTEBUONA DELLA BERARDENGA",
    "byte_offset": 857366
  },
  {
    "context": "",
    "title": "BADIA DI FONTE TAONA",
    "body": "– Vedere ABAZIA DI \nFONTANA TANONA.",
    "original_title": "BADIA DI FONTE TAONA",
    "byte_offset": 857447
  },
  {
    "context": "",
    "title": "BADIA DI S. GALGANO",
    "body": "– Vedere  ABAZIA di S. \nGALGANO.",
    "original_title": "BADIA DI S. GALGANO",
    "byte_offset": 857512
  },
  {
    "context": "",
    "title": "BADIA DI S. GAUDENZIO",
    "body": "– Vedere ABAZIA DI S. \nGAUDENZIO",
    "original_title": "BADIA DI S. GAUDENZIO",
    "byte_offset": 857573
  },
  {
    "context": "nel Val d’Arno pisano,",
    "title": "BADIA DI GELLO o DI POZZALE",
    "body": "volgarmente appellata la Badia degli Asini, nella \nparrocchiale e sullo stradone di Gello di Pozzale fra le \nFornacette, e Ponsacco nella Comunità, Giurisdizione e 3 \nmiglia toscane a occidente di Pontedera, Diocesi e \nCompartimento di Pisa. \nEra una delle tante chiese e priorati appartenuti alla Badia \ndi S. Savino presso Pisa sotto il titolo di S. Maria del \nPozzale, cui la donarono sino dall’anno 780 i fondatori di \nquel celebre monastero. Attualmente questo priorato del \nPozzale è convertito in un vasto casamento di contadini, \nlavoratori di un annesso estesissimo podere che fu di \nattinenza delle monache Camaldolesi di S. Matteo di Pisa, \nforse per cessione fatta dai Camaldolesi di S. Savino. \nPresso il luogo della così detta Badia di Gello si \nosservano tuttora alcune vestige di vecchi edifizi con \ntronchi di colonne, e una pubblica cappella accanto al \ncasamento colonico sotto il titolo di S. Maria Assunta, \ndov’è un’iscrizione in marmo sopra la porta, tolta senza \ndubbio da una più antica chiesa, poiché fu scolpita \nnell’ottobre del 1112 e rammentata la consacrazione di \nquella primitiva chiesa dedicata a S. Maria e ai SS. Pietro, \nMartino, Sisto, Benedetto e Agata In tempore Domini G. \nAbbatis et Ven. Petri Episcopi Pisanae Ecclesiae. \nLa Badia di gello nel 1480 era già in potere delle \nmonache di S. Matteo, siccome rilevasi da un altro frammento lapidario murato fuor di luogo nella casa \ncolonica.",
    "original_title": "BADIA DI GELLO o DI POZZALE",
    "byte_offset": 857636
  },
  {
    "context": "",
    "title": "BADIA DI S. GIUSTO A VOLTERRA",
    "body": "– Vedere \nABAZIA di S. GIUSTO.",
    "original_title": "BADIA DI S. GIUSTO A VOLTERRA",
    "byte_offset": 859151
  },
  {
    "context": "nel Val d’Arno inferiore.",
    "title": "BADIA DI S. GONDA o GIOCONDA",
    "body": "Fu una piccola Badia de’Camaldolensi con \nospedale annesso, sulla strada Regia pisana sotto il poggio \ndi Cigoli alla destra del rio di Bacoli, nella cui parrocchia \nè compresa, Comunità Giurisdizione Diocesi e 2 miglia \ntoscane a maestro di Sanminiato, Compartimento di \nFirenze. – Esisteva sino dal secolo XII, ed è nominata nei \ndiplomi concessi dagl’imperatori alla città di Pisa, come \nluogo sul confine del pisano distretto, e in varii privilegi e \nbolle dirette alla congregazione di Camaldoli. – Leone X \nnel 1513 unì il monastero di S. Gonda a quello di S. \nBenedetto della stessa regola posto fuori di Porta a Pinti \npresso Firenze. \nFu soppresso e venduto il suo patrimonio alla nobile \nfamiglia fiorentina Salviati ora dei principi Borghesi. – \nVedere GONDA (S.)",
    "original_title": "BADIA DI S. GONDA o GIOCONDA",
    "byte_offset": 859220
  },
  {
    "context": "nell’ISOLA di GORGONA ",
    "title": "BADIA DI S. GORGONIO",
    "body": "nella Comunità Giurisdizione e Diocesi di Livorno già di \nPisa, del cui Compartimento l’isola stessa forma parte. \nIl monastero di S. Maria e S. Gorgonio fu de’primi abitati \ndai Basiliani ricoverati costà sino dal quarto secolo \ndell’Era cristiana. \nI monaci della Gorgona sono rammentati da S. Agostino, \nda S. Gregorio Magno e da Rutilio Numaziano molto \ninnanzi che quegli eremiti adottassero la regola di S. \nBenedetto. \nCon bolla del 19 febbrajo 1374 il pontefice Gregorio XI \naccordò ai Certosini di Pisa il monastero e territorio di \nquest’isolotto già posseduto dai monaci Benedettini per \ndiploma dell’imperatore Corrado II, dato in Pisa il dì 1 \nsettembre 1097. \nLe invasioni e le ripetute vessazioni dei corsari \ncostrinsero i Certosini di Gorgona, al pari dei \nCamaldolensi di Monte Cristo, ad abbandonare quel \nconvento coll’adesione dell’arcivescovo di Pisa Giuliano \nRicci; il quale nel 1424 destinò loro a nuovo domicilio il \nmonastero di S. Donnino, oggi dei Cappuccini fuori di \nPisa, con assegnargli poco dopo (1428) L’etrate della \nvicina chiesa di S. Frediano a Fagiano (MATTH. Hist. \nEccl. Pis.), sino a che, ottenuto un breve dal pontefice \nMartino V, nel 1426 ebbero la Certosa di Pisa, e le \npossessioni territoriali della stessa isola sotto l’alto \ndominio della Repubblica pisana. – Vedere ISOLA DI \nGORGONA.",
    "original_title": "BADIA DI S. GORGONIO",
    "byte_offset": 860073
  },
  {
    "context": "in maremma.",
    "title": "BADIA DI S. GUGLIELMO",
    "body": "– Vedere \nEREMO DI S. GUGLIELMO.",
    "original_title": "BADIA DI S. GUGLIELMO",
    "byte_offset": 861488
  },
  {
    "context": "",
    "title": "BADIA A ISOLA",
    "body": "– Vedere ABAZIA A ISOLA, e \nBADIA di S. MARIA in COSMEDIN in Romagna. ",
    "original_title": "BADIA A ISOLA",
    "byte_offset": 861562
  },
  {
    "context": "",
    "title": "BADIA DELL’ISOLA DI GORGONA",
    "body": "– Vedere BADIA \nDI S. GORGONIO.",
    "original_title": "BADIA DELL’ISOLA DI GORGONA",
    "byte_offset": 861655
  },
  {
    "context": "",
    "title": "BADIA DELL’ISOLA DI MONTE CRISTO",
    "body": "– Vedere \nBADIA DI MONTE CRISTO.",
    "original_title": "BADIA DELL’ISOLA DI MONTE CRISTO",
    "byte_offset": 861725
  },
  {
    "context": "",
    "title": "BADIA DI LINARI",
    "body": "– Vedere LINARI in Val di Magra.",
    "original_title": "BADIA DI LINARI",
    "byte_offset": 861801
  },
  {
    "context": "",
    "title": "BADIA DI S. LORENZO IN CIVITELLA",
    "body": "– Vedere  \nABAZIA DELL’ARDENGHESCA.",
    "original_title": "BADIA DI S. LORENZO IN CIVITELLA",
    "byte_offset": 861858
  },
  {
    "context": "in Val d’Elsa,",
    "title": "BADIA DI S. MARIA DI (ERRATA: CONIO) CONÈO",
    "body": "attualmente parrocchia nella Comunità \nGiurisdizione Diocesi e 3 miglia toscane a libeccio di \nColle, Compartimento di Siena. \nFu uno dei più antichi monasteri da Vallombrosani \nacquistato sul declinare del secolo XI, notato in tutte le \nbolle pontifice, a partire da quella d’Anastasio IV, del \n1253. Faceva parte del plebanato di Colle della Diocesi di \nVolterra, quando il monastero di Coneo già stato dalla \nSede Apostolica conferito in commenda, fu da Clemente \nVIII con la Badia della stessa regola di S. Salvatore in \nSpugna concesso, nell’anno 1592, alla nuova cattedra \nvescovile di Colle. – Vedere CONEO (S. MARIA di). –  \nEssa conta 143 abitanti.",
    "original_title": "BADIA DI S. MARIA DI (ERRATA : CONIO) CONÈO",
    "byte_offset": 861937
  },
  {
    "context": "",
    "title": "BADIA DI S. MARIA IN COSMEDIN",
    "body": "detta anche in ISOLA dalla sua posizione alla confluenza dei due rami \ndel fiume Bidente in Romagna, nella Comunità e circa 3 \nmiglia toscane a libeccio di S. Sofia, Giurisdizione e 7 \nmiglia toscane da Galeata, Diocesi già Nullius, \nattualmente di Sansepolcro, Compartimento di Firenze. \nSi trovano memorie di questo monastero sino dal secolo \nXI, quando lo abitavano i monaci Benedettini, ed era \nmembro della Badia maggiore di Galeata, dalla cui \ngiurisdizione quello dell’Isola dipendeva. \nArricchito fu di sostanze nell’anno 1091 (19 febbrajo) da \nUgo di Bleda dei conti di Bertinoro, e ne ricevè una \nsolenne sanzione da Alessandro III con privilegio diretto \nnel 1179 all’abate di S. Maria in Isola, e ai suoi cenobiti, \ncui confermò i terreni e giurisdizioni che il detto Ugo ed \naltri nobili di quella valle avevano donato al monastero \nmedesimo nei contorni di Biserno, in Spescia, in Bleda, in \nStrabatenza , nel quale ultimo luogo sorse un Eremo detto \npoi di Valbona, oltre il giuspadronato della chiesa di S. \nSalvatore a Spugna . – Nel 1237 i signori di Rondinaja , \nstando nella loro corte di Valbona (famosa per la novella \ndel Rosignuolo) con atto rogato il dì 8 marzo assegnarono \nalla Badia di S. Maria in Isola ogni loro ragione e \ngiurisdizione sopra la villa e  distretto di Spugna, dove \nrisiede la Badia medesima. \nEra andata in commenda nel secolo XV, allorchè \ns’introdusse costà come nella Badia di Galeata la riforma \nCamaldolense, sotto la direzione del Maggiore abate \nAmbrogio Traversari, il quale la visitò nel novembre nel 1433, e ne descrisse il ruinoso suo fabbricato in \nun’epistola a Paolo Venerio. \nFu varie volte destinata in benefizio all’abate \ncommendatario di S. Ellero o Ilario a Galeata, sino a che \nvennero entrambe nel 1784 soppresse, e le chiese \nparrocchiali di loro giurisdizione assegnate al vescovo di \nSansepolcro col titolo che tuttora porta di abate di S. \nMaria in Cosmedin e di S. Ellero. \nLa parrocchia di S. Maria in Cosmedin conta 307 abitanti. \n \nNOTA delle chiese parrocchiali e popoli compresi nella \nsoppressa Diocesi Abaziale di S. MARIA IN COSMEDIN, \ne di S. ELLERO a GALEATA \n \n- Nome del luogo: Aquabella o Cabelli, titolo della \nchiesa: S. Croce \n- Nome del luogo: Alpe al Corniolo, titolo della chiesa: S. \nAgostino \n- Nome del luogo: Berletta, titolo della chiesa: S. \nBenedetto \n- Nome del luogo: Biserno, titolo della chiesa: S. Andrea \n- Nome del luogo: Borgo di Civitella, titolo della chiesa: \nS. Maria \n- Nome del luogo: Bufalano, ora Chiesole, titolo della \nchiesa: S. Mamante \n- Nome del luogo: Bugiana di Valbona, titolo della \nchiesa: S. Maria \n- Nome del luogo: Camposonaldo di S. Sofia, titolo della \nchiesa: S. Giovanni Battista \n- Nome del luogo: Celle al Corniolo, titolo della chiesa: S. \nMaria \n- Nome del luogo: Collina di Montaguto, titolo della \nchiesa: S. Martino \n- Nome del luogo: Corniolo, titolo della chiesa: S. Pietro \n- Nome del luogo: Crocidevoli a Monte Granelli, titolo \ndella chiesa: S. Egidio \n- Nome del luogo: Galeata, titolo della chiesa: S. Pietro in \nBosco \n- Nome del luogo: Isola, titolo della chiesa: S. Maria in \nCosmedin, Badia \n- Nome del luogo: Meleto in Valbona, titolo della chiesa: \nS. Jacopo \n- Nome del luogo: Monte Guido in Valbona, titolo della \nchiesa: S. Maria \n- Nome del luogo: Pantano a Galeata, titolo della chiesa: \nS. Maria \n- Nome del luogo: Pianetto, titolo della chiesa: S. Martino \n- Nome del luogo: Pietrafitta, titolo della chiesa: SS. \nLorenzo e Niccolò \n- Nome del luogo: Pietrapazza al Poggio alla Lastra, titolo \ndella chiesa: S. Eufemia \n- Nome del luogo: Raggio, titolo della chiesa: S. Pietro \n- Nome del luogo: S. Sofia, titolo della chiesa: S. \nPatrignano \n- Nome del luogo: Ridracoli, titolo della chiesa: S. \nMartino \n- Nome del luogo: Rio petroso, titolo della chiesa: S. \nBiagio \n- Nome del luogo: Rio salso, titolo della chiesa: S. \nSalvatore \n- Nome del luogo: Rondinaja, titolo della chiesa: S. \nMargherita \n\n- Nome del luogo: S. Sofia, titolo della chiesa: S. Lucia \n- Nome del luogo: Spescia, titolo della chiesa: SS. \nFabiano e Sebastiano \n- Nome del luogo: Strabatenza, titolo della chiesa: S. \nDonato \n- Nome del luogo: Valcava, titolo della chiesa: S. Ellero \nBadia \n- Nome del luogo: Villa, titolo della chiesa: S. Martino in \nVilla \n- Nome del luogo: S. Zeno, titolo della chiesa: S. Zenone \na S. Zeno",
    "original_title": "BADIA DI S. MARIA IN COSMEDIN",
    "byte_offset": 862674
  },
  {
    "context": "",
    "title": "BADIA DI S. MARIA IN MAMMA",
    "body": "– Vedere \nBADIOLA di S. MAMMA.",
    "original_title": "BADIA DI S. MARIA IN MAMMA",
    "byte_offset": 867107
  },
  {
    "context": "",
    "title": "BADIA DI S. MARIA AL MASIO",
    "body": "–  Vedere ABAZIA di \nBIBBONA.",
    "original_title": "BADIA DI S. MARIA AL MASIO",
    "byte_offset": 867173
  },
  {
    "context": "presso Siena.",
    "title": "BADIA AL MONASTERO, o A S. EUGENIO",
    "body": "– Vedere ABAZIA DI S. EUGENIO.",
    "original_title": "BADIA AL MONASTERO, o A S. EUGENIO",
    "byte_offset": 867238
  },
  {
    "context": "presso Castelnuovo Berardenga.",
    "title": "BADIA AL MONISTERO",
    "body": "– Vedere ABAZIA DELLA \nBERARDENGA.",
    "original_title": "BADIA AL MONISTERO",
    "byte_offset": 867326
  },
  {
    "context": "",
    "title": "BADIA DI MONTE CRISTO o di S. MAMILIANO",
    "body": "Antichissimo monastero di basiliani fondato sino dal \nsecolo V dell’Era volgare nell’Isola di Monte Cristo \ndell’Arcipelago toscano, Diocesi di Massa marittima, \nCompartimento di Grosseto. \nEsso ripete i suoi primordii dal vescovo di Palermo S. \nMamiliano, dai Vandali espulso dalla Sicilia con altri \ncompagni che si refugiarono in questo isolotto, dove quel \nsanto terminò di vivere, e solamente alla metà del secolo \nIX vennero tolte di là le sue reliqui e per trasportarle a \nSovana e a Civitavecchia. \nAl monastero di Monte Cristo riferiscono alcuni \nistrumenti dei secoli X e XI, uno dei quali del 1034 è \nscritto in volgare. (MURAT. Ant. M. Aevi T. II). \nNell’anno 951 la contessa Matilde del conte Neri, stando \nnel casale Cucovello, piviere di Pugnano, dispose a favore \ndi questo monastero di alcune sue terre. \nFu privilegiato da vari pontefici, fra i quali Galesio II, con \nbolla del 1 ottobre 1119, diretta da Pisa ad Enrico abate di \nS. Mamiliano a Monte Cristo, cui conferma tutto ciò che \nquesto cenobio possedeva nelle isole di Sardegna, della \nCorsica, Elba e Pianosa, ricevendo il monastero di Monte \nCristo sotto la protezione immediata della Sede \nApostolica. \nNel 1232 il pontefice Gregorio IX con breve del 10 marzo \nordina al Vescovo di Massa l’incorporazione del \nmonastero di S. Mamiliano all’ordine Camaldolense. – Il \nmaggiore di Camaldoli avendo ricusato una tale unione, \nlo stesso pontefice, che voleva ad ogni costo togliere il \ndominio di Monte Cristo ai Benedettini, con altro breve \ndell’8 decembre 1237 commesse la riforma di questa \nbadia all’abate Camaldolense di Candeli; e posteriormente (7 marzo 1238) al potestà e Comune di Piombino per \ncostringere i monaci di Monte Cristo a ubbidire all’abate \ndi S. Michele in Borgo di Pisa, cui finalmente diresse \naltro breve in data del 19 febbrajo 1239. \nLe frequenti incursioni dei pirati in quello scoglio \nsprovvisto di difesa costrinsero que’pochi cenobiti \ndell’isola di Monte Cristo ad abbandonare quel famoso \nasilo, oggidì dalle sole capre salvatiche abitato. – Vedere  \nISOLA DI MONTECRISTO.",
    "original_title": "BADIA DI MONTE CRISTO o di S. MAMILIANO",
    "byte_offset": 867419
  },
  {
    "context": "",
    "title": "BADIA DI MONTE FOLLONICA",
    "body": "– Vedere MONTE \nFOLLONICA.",
    "original_title": "BADIA DI MONTE FOLLONICA",
    "byte_offset": 869593
  },
  {
    "context": "",
    "title": "BADIA DI MONTE MURO",
    "body": "presso la così detta \nBadiaccia, sul varco dei monti che chiudono a occidente \nil Val d’Arno superiore, fra le sorgenti della Greve, della \nPesa e del Cesto, nella pieve di S. Maria Novella del \nChianti; Comunità Giurisdizione e 5 miglia toscane a \nsettentrione di Radda, Diocesi di Fiesole, Compartimento \ndi Firenze. \nErano in origine due piccoli monasteri di Camaldolensi \nposti sul dorso di Monte Muro presso il semidiruto \nfortilizio di Monte Domini; uno dedicato a S. Michele, \nche dicesi ora la Badiaccia , l’altro a S. Pietro, ed è \nl’attuale prioria di Monte Muro , nel piviere di S. Maria \nNovella in Chianti. Il primo viene designato col nome di \nBadia vecchia  nella bolla da Onorio III spedita il 7 marzo \n1125 alla congregazione di Camaldoli, cui confermò la \nBadia di S. Pietro a Monte Muro, e quella di S. Angelo \nalla Badia vecchia , insieme con le sue sostanze e \ngiuris dizioni. \nDello stesso tenore sono i privilegi dei pontefici \nInnocenzo II (anno 1136), Lucio III (1184), Innocenzo III \n(1198), e dell’imperatore Ottone IV (1209) e Carlo IV \n(1355). \nLe possessioni e diritti, che godevano queste due Badie \nnel principio del secolo XIV, furono dal priore di \nCamaldoli oppignorate al famoso Musciatto Franzesi \nde’nobili di Staggia, siccome risulta da una lite stata \naccesa fra l’abate di Monte Muro e la società mercantile \nde’Bardi di Firenze, che subentrò al possesso di quei beni \nper ordine del governo di Firenze, come amministratrice \ncausa rei servandae: lite che fu vinta dai Bardi con \nsentenza pronunziata il dì 8 ottobre 1310 dal cardinale \nArnoldo delegato apostolico. (ANNAL. CAMALD.). \nIn conseguenza il capitolo generale dei Camaldolensi, nel \n1343, determinò di redimere la Badia e beni di Monte \nMuro da Niccolò Franzesi, fratello ed erede di Musciatto ; \nlo che fu eseguito in parte nell’anno 1355 (l. c.). \nNel 1513, mediante un breve di Leone X, la Badia di \nMonte Muro fu dichiarata manuale di quella stessa \ncongregazione sotto il titolo di S. Benedetto presso le \nmura di Firenze. \nMa essendo stata questa atterrata nell’assedio di Firenze \n(ERRATA: anno 1329) (anno 1529), la Badia di Monte \nMuro, ridotta anch’essa in cadente stato, venne \nammensata al monastero degli Angioli di Firenze, il quale \nconservò il giuspadronato della chiesa parrocchiale di \nMonte Muro sino all’anno 1819. – Vedere Monte Muro \n(S. Pietro a). – La parrocchia della Badia di S. Pietro a \n\nMonte Muro comprende 136 abitanti.",
    "original_title": "BADIA DI MONTE MURO",
    "byte_offset": 869653
  },
  {
    "context": "",
    "title": "BADIA DI MONTE NERO",
    "body": "– Vedere EREMO di \nMONTENERO di LIVORNO.",
    "original_title": "BADIA DI MONTE NERO",
    "byte_offset": 872167
  },
  {
    "context": "in Val d’Ombrone.",
    "title": "BADIA DI MONTE OLIVETO o DI CHIUSURE",
    "body": "– Vedere ABAZIA di MONTE OLIVETO \nMAGGIORE.",
    "original_title": "BADIA DI MONTE OLIVETO o DI CHIUSURE",
    "byte_offset": 872236
  },
  {
    "context": "presso Firenze (S. Bartolommeo)",
    "title": "BADIA DI MONTE ULIVETO",
    "body": "nel sobborgo occidentale, e appena mezzo  \nmiglio distante dalla metropoli, nella parrocchia di S. \nMaria al Pignone, già di Verzaja, Comunità di Legnaja, \nGiurisdizione del Galluzzo, Diocesi e Compartimento di \nFirenze. \nRisiede sopra una deliziosa collinetta alla destra della \nstrada Regia pisana, coltivata a vigne e oliveti con un \nvicino boschetto di delizie spettante alla illustre prosapia \ndei Duchi Strozzi. – Questa insigne abazia ebbe umile \nprincipio da un oratorio che portava il titolo di S. Maria al \nCastagno, posseduto da una confraternita di mercanti e \nartefici fiorentini che costà in ogni ultima domenica del \nmese facevano la loro tornata, e forse vi si ricreavano: \nsiccome lo dà a congetturare il nome che gli fu dato di \nCiccialardoni. Nel 1334 questi confratri donarono il \nluogo all’abate Bernardo Tolomei, perché v’introducesse \nla sua Regola Olivetana, e poco dopo ne accrebbe i mezzi \nla pietà di un Bartolo Capponi con un legato testamentario \n(3 maggio 1340), a condizione che si erigesse una nuova \nchiesa sotto l’invocazione di S. Bartolommeo, siccome \ninfatti vi fu innalzata verso la metà del secolo XIV. –  Essa \nè quella ridotta a oratorio sotterraneo di giuspadronato dei \nconti Capponi di Firenze discendenti del benefattore \nsunnominato. \nLa chiesa e claustro di Monte Uliveto furono riedificati \ncon più ampio e regolare disegno, prima nel 1472, e \nquindi restaurati, come ora si vede, nel 1725. – La chiesa \nè grande a una sola navata con una bella sacrestia; ed \nerano tanto questa che quelle ornate di eccellenti pitture \n(ERRATA: del Pozzetti) del Poccetti, del Passignano, del \nCigoli, del Curradi, di Santi di Tito e di altri maestri: \nmolte delle quali, all’epoca della soppressione dei \nconventi, furono trasportate nell’Accademia delle Belle \nArti a Firenze. \nÈ questa una delle poche badie dove siano ritornati i \nmonaci Olivetani.",
    "original_title": "BADIA DI MONTE ULIVETO",
    "byte_offset": 872345
  },
  {
    "context": "",
    "title": "BADIA DI MONTEPIANO",
    "body": "sul crine dell’Appennino \nomonimo, ora semplice parrocchia del piviere Comunità \nGiurisdizione e 4 miglia toscane a settentrione di Vernio, \nDiocesi di Pistoja, Compartimento di Firenze. \nFu in origine la cella di un romito per nome Pietro, situata \nin mezzo ai boschi di proprietà de’conti di Mangona. Uno \ndi questi dinasti, il conte Uguccione figlio del Conte \nGuglielmo Bulgaro della linea de’Cadolingi di Fucecchio, \ncon atto pubblico, di aprile dell’anno 1096, donò e \nconfermò  al romito Pietro già priore del monastero di S. \nMaria a Montepiano edificato nel campo Setule, presso la sorgente del fiume Setta, diverse sostanze e terreni situati \nin quella giogana. \nS’ignora l’epoca in cui vi entrarono i Vallombrosani, i \nquali però vi abitavano alla metà del secolo XII, \nessendochè essa trovasi designata fra le Badie di questa \ncongregazione nella bolla che Alessandro III, nel 1153, \ndiresse ad Ambrogio abate di Vallombrosa. \nCon altro breve pontificio del 16 luglio 1221 Onorio III \nnominò Giovanni abate di S. Maria di Monte Piano \nnunzio e delegato apostolico ad oggetto di dare \nl’investitura al conte Alberto di Mangona dei castelli di \nFossato, Trebbio, Torri e Monticello, come possessioni \npervenute alla Sede romana dall’eredita della contessa \nMatilde. (Zaccar.  Anect. Pistor.) \nNel 1346, essendo stato attentato mediante una salsa \nd’arsenico alla vita dell’abate di Montepiano, il podestà di \nFirenze, nel 14 ottobre dello stesso anno, pronunzio \nsentenza di contumacia contro il reo. (Archivio \nDiplomatico Fiorentino Badia di Passignano) \nDa quel tempo in poi la badia di Montepiano trovasi data \nin commenda, le più spesse volte ai personaggi della \nstirpe dei conti di Vernio, uno dei quali sul cadere del \nsecolo XV era quel Rinaldo di Alberto de’conti Bardi \ncameriere segreto del pontefice Innocenzo VIII, che fondò \nun canonicato di famiglia nella metropolitana fiorentina. \nLa parrocchia della Badia di Montepiano ha 605 abitanti.",
    "original_title": "BADIA DI MONTEPIANO",
    "byte_offset": 874318
  },
  {
    "context": "",
    "title": "BADIA DI MONTE PISIS",
    "body": "– Vedere BADIA di \nSPINETA.",
    "original_title": "BADIA DI MONTE PISIS",
    "byte_offset": 876353
  },
  {
    "context": "",
    "title": "BADIA DI MONTE SCALARI",
    "body": "– Vedere ABAZIA di \nMONTE SCALARI.",
    "original_title": "BADIA DI MONTE SCALARI",
    "byte_offset": 876410
  },
  {
    "context": "",
    "title": "BADIA DI MONTE VERDI",
    "body": "–  Vedere ABAZIA di \nMONTE VERDI.",
    "original_title": "BADIA DI MONTE VERDI",
    "byte_offset": 876476
  },
  {
    "context": "",
    "title": "BADIA DI MORRONA",
    "body": "– Vedere ABAZIA di \nMORRONA.",
    "original_title": "BADIA DI MORRONA",
    "byte_offset": 876539
  },
  {
    "context": "(S. Pietro)",
    "title": "BADIA DI MOSCHETA o MOSCHETO",
    "body": "sulle \nspalle dell’Appennino del Mugello nella valle di \nSanterno, attualmente parrocchia filiale della pieve di \nFirenzuola, alla cui Comunità e Giurisdizione appartiene, \n4 miglia toscane a scirocco del Capoluogo, nella Diocesi e \nCompartimento di Firenze. \nFu una delle prime Badie fondate nelle foreste di \nMoscheto, quasi Monte Ischeto, per la sua congregazione \nVallombrosana da S. Giovanni Gualberto, il quale abitò in \npiù tempi in questo ritiro, che fabbricò per la seconda \nvolta, dopo essere stato il primo rovinato dalla piena del \ntorrente Veccione che gli scorre dappresso. Essa fu \nsoppressa nel secolo XVIII, e ridotta a chiesa parrocchiale \ncongruata. – Ha una popolazione di 254 abitanti. ",
    "original_title": "BADIA DI MOSCHETA o MOSCHETO",
    "byte_offset": 876593
  },
  {
    "context": "in Val di Merse,",
    "title": "BADIA DI S. MUSTIOLA a TORRI o DI ROSIA",
    "body": "Comunità Giurisdizione e 4 miglia o ostro di \nSovicille, Diocesi e Compartimento di Siena. – Fu \nmonastero di Vallombrosani sino dalla sua prima \nfondazione (anno 1189), unito nel 1510 alla Badia di S. \nTrinità ad Alfiano presso Siena della stessa \ncongregazione. Dopo la qual’epoca portò il doppio titolo \ndi S. Trinità e di S. Mustiola a Torri. Era membro della \nBadia di Coltibuono, il di cui abate presedeva o \napprovava l’elezione di quello di Torri, e ne sorvegliava \nl’amministrazione. Godette il giuspadronato su molte \nchiese notate in due bolle del ponteficie Eugenio III (anno \n1152), e d’Innocenzo IV (anno 1251) spedite ai monaci di \nS. Mustiola a Torri. Andò in commenda nel secolo XV, e \nil primo abate commendatario fu il vescovo di Siena \nGabriele Condulmerio, poi Papa Eugenio IV. – Pio II la \ndestinò ai metropolitani di Siena, i quali dopo quell’epoca \nfurono suoi abati perpetui fino alla soppressione di questo \nmonastero, accaduta nel secolo XVIII inoltrato. – Vedere \nALFIANO (BADIA di S. TRINITA a).",
    "original_title": "BADIA DI S. MUSTIOLA a TORRI o DI ROSIA",
    "byte_offset": 877352
  },
  {
    "context": "",
    "title": "BADIA A NASCIANO",
    "body": "–  Vedere BADIA di S. \nQUIRICO DELLE ROSE.",
    "original_title": "BADIA A NASCIANO",
    "byte_offset": 878463
  },
  {
    "context": "",
    "title": "BADIA DI NERANA",
    "body": "– Vedere BADIA di \nTAGLIAFUNI.",
    "original_title": "BADIA DI NERANA",
    "byte_offset": 878531
  },
  {
    "context": "",
    "title": "BADIA DI NUGOLA, o DI COLLESALVETTI",
    "body": "oggi \ndetta la Badiola  e la Chiesaccia, sotto l’invocazione \nde’XII Apostoli, nella Val di Tora, Comunità \nGiurisdizione e due miglia toscane a libeccio di \nCollesalvetti, Diocesi di Livorno, già di Pisa, nel cui \nCompartimento è compresa. \nFu badia dei Benedettini. Essa si diceva antica fino da \nquando l’arcivescovo di Pisa, Pietro Moriconi, l’aggregò \nnel 1107 alla congregazione dei Maurini di S. Vittore a \nMarsiglia (Marten e Durand). \nPassata in commenda, e pervenuta in benefizio a un Della \nVolta bolognese, questi nel 1553 la rilasciò ad enfiteusi \nperpetua ad Eleonora di Toledo Gran Duchessa di \nToscana con tutte le possessioni annesse; convertite poi \nnella R. fattoria di Collesalvetti e Nugola, mentre il titolo \nabbaziale fu trasferito nella chiesa parrocchiale di \nCollesalvetti, sotto l’anno 1571, e l’antica chiesa, per \nlunga età caduta in rovina, fu profanata nel 1594. – \nVedere Collesalvetti e Nugola.",
    "original_title": "BADIA DI NUGOLA, o DI COLLESALVETTI",
    "byte_offset": 878586
  },
  {
    "context": "",
    "title": "BADIA DELL’OSTALE",
    "body": "– Vedere STALE.",
    "original_title": "BADIA DELL’OSTALE",
    "byte_offset": 879576
  },
  {
    "context": "(S. Maria) in Val d’Ombrone pistojese,",
    "title": "BADIA A PACCIANA",
    "body": "alla destra di questo fiume, Comunità di Porta \nCarratica, Giurisdizione Diocesi e 4 miglia toscane a \nscirocco di Pistoja, Compartimento di Firenze. \nTrovasi in pianura fra le strade Regie di Prato e di Poggio \na Cajano, in una contrada da cui ebbero nome varie \nborgate. \nLe memorie di Pacciana risalgono al secolo VIII, quando \nfurono assegnati, nell’anno 775, beni in questa contrada \nalla badia dei Benedettini di S. Bartolommeo a Pistoja. Da \nessi, circa il 1090, passò ai Vallombrosani, e fu quindi usurpata in commenda da quel famoso Tedice abate di \nPacciana tiranno della sua patria nel principio del secolo \nXIV, e più tardi del Cardinale Galeotto Tarlati da \nPietramala. \nLami riporta vari istrumenti del secolo XII relativi a \ndonazioni fatte alla Badia di Pacciana; la quale si \nmantenne in fiore sino a che il pontefice Leone X, per \naccrescere la dote dei canonici della Metropolitana \nfiorentina, nel 1515, l’ammensò allo stesso Capitolo con \ntutti i suoi beni. \nLa Badia di S. Maria di Pacciana ha 712 abitanti.",
    "original_title": "BADIA A PACCIANA",
    "byte_offset": 879619
  },
  {
    "context": "",
    "title": "BADIA DI S. PANCRAZIO AL FANGO",
    "body": "– Vedere \nBADIOLA del Padule di Castiglione.",
    "original_title": "BADIA DI S. PANCRAZIO AL FANGO",
    "byte_offset": 880732
  },
  {
    "context": "",
    "title": "BADIA DI PASSIGNANO",
    "body": "– Vedere ABAZIA DI \nPASSIGNANO.",
    "original_title": "BADIA DI PASSIGNANO",
    "byte_offset": 880816
  },
  {
    "context": "",
    "title": "BADIA DI PETROJO",
    "body": "– Vedere BADIA A SICILLE.",
    "original_title": "BADIA DI PETROJO",
    "byte_offset": 880876
  },
  {
    "context": "in Val d’Orcia,",
    "title": "BADIA DI S. PIETRO IN CAMPO",
    "body": "sulla \ndestra ripa di questo fiume, nella Comunità Giurisdizione \ne 10 miglia toscane circa a scirocco di Pienza, della cui \nDiocesi fa parte, sebbene in origine dipendesse da quella \ndi Chiusi, nel Compartimento di Siena. \nLe sue memorie risalgono al 1031, quando era di \npadronato dei conti di Sarteano; i quali, ora donavano, ora \nritoglievano il donato a quei cenobiti. Passò dai \nBenedettini ai Camaldolesi di S. Benedetto del Vivo \naccomunandone il nome per concessione del pontefice \nEugenio III, siccome apparisce da una sua bolla spedita in \nMarturi (Poggibonsi) sotto il dì 13 gennajo 1147, firmata \nda sette cardinali e da tre vescovi. In virtù della quale, a \npetizione di Rustico priore del monastero del Vivo, \nfurono uniti e confermati al medesimo quelli eziandio di \nS. Pietro in Campo, di S. Pietro di Argiano ed altri con \ntutte le possessioni e le decime accordategli dal vescovo \ndi Chiusi; a condizione però, soggiunge ivi il pontefice, \nche le terre siano con le proprie braccia dai regolari stessi \ncoltivate “ut de laboribus, quos propriis manibus \nsumptibusque colligitis, alicui dare decimas non \ncogamini.”(Murat. Ant. M. Aevi) I Camaldolensi di S. \nPietro in Campo per liberarsi dalle molestie dei Conti \nManenti di Sarteano, e dai diritti diocesani che ripetevano \ni vescovi di Chiusi sopra varie chiese di padronato di \nquesta Badia, rassegnarono il monastero di S. Pietro in \nCampo, e l’Eremo del Vivo con tutti i loro beni e \ndipendenze, nell’anno 1231, sotto la tutela della \nRepubblica senese, confermando tale accomandigia il \nvicario Imperatore di Federico II in S. Quirico; benchè \npoco dopo (1243) quei monaci si affidassero più \nvolentieri alla protezione del Comune di Montepulciano, \nraccomandato esso stesso della Repubblica fiorentina.    \n(ANNAL. CAMALD.) \nLa Badia di S. Pietro in Campo insieme con l’Ereme del \nVivo furono uniti nel 1324 al monastero della Rosa  presso \nSiena, e posteriormente a quello di S. Mustiola in città. \nLa Badia di S. Pietro è da lunga mano caduta in rovina; \nsussiste però la chiesa e la canonica del parroco che ha \nsotto di sé 41 abitanti. – Vedere EREMO del VIVO.",
    "original_title": "BADIA DI S. PIETRO IN CAMPO",
    "byte_offset": 880927
  },
  {
    "context": "in Val d’Elsa.",
    "title": "BADIA DI S. PIETRO A CERRETO o A CELLOLE",
    "body": "– Monastero che fu de’Camaldolensi, \nattualmente semplice chiesa parrocchiale nella Comunità \nGiurisdizione e 7 miglia toscane a levante di Montajone, \nDiocesi di Volterra, Comp artimento di Firenze. \nRisiede in una piaggia alla sinistra dell’Elsa e del torrente \nCasciani, sulla strada che da Certaldo giuda a Gambassi. \nEra in origine eremo fondato in un cerreto, sino dall’anno \n1059, annesso alla vicina Badia Camaldolese di Adelmo , \ndetta di S. Maria a Fonte pinziana e più spesso S. Maria a \nPuliciano, oggi l’Elmo, di antico padronato dei conti \nCadolingi di Fucecchio, e quindi dei conti Alberti e loro \nconsorti. \nFu nel numero de’monasteri soppressi in virtù della bolla \ndi Innocenzo X, data nel 15 ottobre 1652, insieme con \nl’eremo di S. Maria di Puliciano. – Vedere ADELMO. \nLa parrocchia di S. Pietro a Cerreto o alla Badia conta \n192 abitanti.",
    "original_title": "BADIA DI S. PIETRO A CERRETO o A CELLOLE",
    "byte_offset": 883143
  },
  {
    "context": "",
    "title": "BADIA DI S. PIETRO A PALAZZUOLO",
    "body": "– Vedere \nABAZIA di MONTEVERDI.",
    "original_title": "BADIA DI S. PIETRO A PALAZZUOLO",
    "byte_offset": 884087
  },
  {
    "context": "",
    "title": "BADIA DI S. PIETRO A PETROJO",
    "body": "– Vedere \nPETROJO di Trequanda, e BADIA di SICILLE.",
    "original_title": "BADIA DI S. PIETRO A PETROJO",
    "byte_offset": 884159
  },
  {
    "context": "",
    "title": "BADIA DI S. PIETRO A ROTI",
    "body": "– Vedere ABAZIA a \nRUOTI.",
    "original_title": "BADIA DI S. PIETRO A ROTI",
    "byte_offset": 884248
  },
  {
    "context": "",
    "title": "BADIA DEL PINO",
    "body": "Quattro monasteri, due dei quali \ndistinti col titolo di Badie esistevano in Toscana sotto la \ndenominazione specifica del Pino. Di una di queste Badie \ndei Benedettini, intitolata ai SS. Martino, Filippo e \nBartolommeo al Pino, si hanno memorie sino dal secolo \nX, quando dipendeva dall’abate di      S. Flora. \nEsisteva nel poggio di Civitella in Val di Chiana, \ntrasferita più d’appresso alla Pieve al Toppo, quando in \nessa fu collocato il battistero stante la rovina dell’antica \nchiesa plebana. Ciò avvenne un secolo dopo che il famoso \nvescovo aretino Guido di Pietramala aveva incorporato \nalla Badia di S. Martino del Pino la parrocchiale dei SS. \nFilippo e Jacopo di Civitella. \nLa Badia del Pino ebbe il padronato di S. Michele a \nLucignano, dopo che questa chiesa nel 1442 fu scorporata \ndal monastero di Monteoliveto Maggiore, e innanzi che \nfosse nel 1468 eretta in Arcipretura, e finalmente nel 1638 \nin Collegiata. – Nel secolo XV la Badia al Pino fu \ndestinata in commenda. L’ottenne nel 1435 il cardinale \nAntonio Casini, dal pontefice Eugenio IV; e poco dopo \ndallo stesso ponteficie (17 novembre 1441) fu unita al \nmonastero delle Brigidiane al Paradiso nel Pian di Ripoli, \ndalle quali passò nel 1734 insieme con il ricco patrimonio \ndi quelle recluse a un’Istituzione più filantropica, quella \ncioè di mantenere gl’invalidi, e curare gl’infermi nello \nSpedale di Bonifazio in Firenze. (Archivio Diplomatico Fiorentino Ospedale di Bonifazio). – Vedere BADIA di \nTORRITA. \nNella chiesa della Badia di S. Martino al Pino seguì, nel \n1261, il concordato fra il vescovo di Arezzo Guglielmino \ndegli Ubertini, ed il Comune di Cortona relativamente al \ndominio temporale di questa città. \nL’altra Badia del Pino è la parrocchia suburbana di \nFiesole nella strada Regia Bolognese, oggi detta S. Croce \nal Pino, nella Comunità del Pellegrino, Giurisdizione \nDiocesi e un miglio toscano a ponente di Fiesole. Essa era \nmembro della Badia de’Cistercensi di Settimo eretta nel \n1352 per lascito di un Maso di Drudolo della Lastra. Fu \nconsacrata la sua chiesa, nel 1359, dal santo vescovo \nfiesolano Andrea Corsini; soppressa, nel 1453, dal \npontefice Nicola V, che destinò la sue entrate al \nmantenimento di due cappellani della Cattedrale di \nFiesole; quindi eretta, nel 1776, in parrocchia cui fu \nassegnata una porzione di popolazione stata della \nsoppressa cura e Abazia Fiesolana. – (Archivio \nDiplomatico Fiorentino Badia di Cestello). – Vedere \nPINO (S. CROCE al). \nLa Badia al Pino in Val di Chiana conta 581 abitanti. \nS. Croce al Pino sopra Firenze ha 934 abitanti.",
    "original_title": "BADIA DEL PINO",
    "byte_offset": 884308
  },
  {
    "context": "",
    "title": "BADIA DI POGGIBONSI",
    "body": "– Vedere ABAZIA di \nPOGGIO MARTURI.",
    "original_title": "BADIA DI POGGIBONSI",
    "byte_offset": 886962
  },
  {
    "context": "",
    "title": "BADIA DI PONTE ROSSO",
    "body": "– Vedere BADIA di \nTAGLIAFUNI.",
    "original_title": "BADIA DI PONTE ROSSO",
    "byte_offset": 887026
  },
  {
    "context": "",
    "title": "BADIA DI POPPIENA",
    "body": "– Vedere POPIENA.",
    "original_title": "BADIA DI POPPIENA",
    "byte_offset": 887086
  },
  {
    "context": "già DI STRUMI (S. Fedele) nel Casentino,",
    "title": "BADIA DI POPPI",
    "body": "Comunità Giurisdizione di Poppi, Diocesi e \nCompartimento di Arezzo. – L’origine di questa Badia \nrisale al secolo X. La fondò il conte Tegrimo il vecchio, \nche le assegnò la dote, aumentata da i suoi successori. \nEssa era già costituita in forma di monastero nell’anno \n1007, quando la vedova del Conte Tegrimo, Gisla figlia \ndel Marchese Teobaldo, o Ubaldo, autore dei Conti \nAlberti e degli Ubaldini, dal castello di Modigliana fece \nuna donazione, col consenso del figlio Conte Guido, al \nmonastero di S. Fedele posto nella corte di Strumi, e per \nesso a Pietro abate del medesimo. Il dono consisteva nei \npossessi che essa aveva nella villa di Lorgnano, nella \ncorte di Loscove presso Poppi, ed in altri luoghi di sua \ncontea. Altri doni vi aggiunse dieci anni dopo lo stesso \nconte Guido del fu Conte Tegrimo con istrumento dettato \nin Porciano, quando le destinò in benefizio la sua corte di \nQuorle, cui aggiunse nel marzo del 1029 i tributi e decime \nsopra le sue possessioni di Strumi, di Porciano, di Vado, \ndi Cetica, di Lorgnano, ec. Nel 1048, di marzo, il Conte \nTegrimo nipote del fondatore, stando nella sua casa di \nStrumi, in presenza di molti valvassori e altri feudatari, \nrinnovò l’investitura dell’intiera corte di Lorgnano  a \nfavore di Alberto abate di Strumi. Nel 1094 e nel 1100, \nuno dei suoi nipoti, il Conte Guido di altro Guido, \ncoll’adesione del padre, concedè al monastero di S. \nFedele beni a Strumi, e la metà dei possessi che aveva in \nPorciano. Nel 1131, di gennajo, il Conte Guido e la sua \nconsorte Contessa Emilia venderono al monastero di \nStrumi alcuni beni dominicali situati in Poppiena. Altre \npossessioni le offrì nel 1185, di dicembre, il Conte Guido \ndel fu Guido Guerra, stando in Pratovecchio. \nVi stettero i Benedettini prima che l’Abate Rustico \nv’introducesse la riforma Vallombrosana; alla quale \ncongregazione il monastero Strumense fu confermato dal \nponteficie Urbano II (6 agosto 1090), e dai suoi \nsuccessori. – Reso angusto e cadente, fu da Strumi \ntraslocato nel secolo XIII dentro al castello di Poppi, dove \nquella famiglia cenobitica conviveva nel 1239, quando la \nContessa Giovanna vedova del Conte Guido Palatino \nunitamente ai suoi figli Guido e Simone fecero nella \nchiesa del monastero di Poppi, dov’era stato tumulato il \nConte Guido, l’offerta al luogo pio di un podere posto in \nOntaneto, piviere di Vado. – La chiesa di S. Fedele di \nPoppi fu consacrata dal vescovo di Fiesole, e Ildebrandino \nde’Conti Guidi vescovo di Arezzo, con indulto del 5 \ngiugno 1306 dato in Bibbiena, accordò al suo popolo \nindulgenze nei giorni festivi della Beata Vergine e dei \nsanti Fedele, Giovanni Evangelista, e Michele, titolari dei \n4 altari allora esistenti in S. Fedele di Poppi. – Il tempio \ndi questo monastero nei secoli posteriori fu con buon \ndis egno riedificato, ampliato e adorno di quadri di \neccellenti artisti, fra i quali diversi dell’antica scuola e \nalcuni del Poppi, del Passignano e del Ligozzi: ma \nsuperiormente agl’altri ammiravasi costà la famosa tavola \ndi Andrea del Sarto che ora è nella Galleria di Firenze. A \nquesto monastero di Poppi donò la sua ricca biblioteca il \ncelebre Salvino Salvini, e costà tenne santa vita il B. \nTorello converso Vallombrosano. – La Badia di Poppi fu \nsoppressa nel 1810, e ridotta a cura secolare preseduta da \nun parroco congruato. – Vedere POPPI.",
    "original_title": "BADIA DI POPPI",
    "byte_offset": 887086
  },
  {
    "context": "",
    "title": "BADIA DI POZZIVERI",
    "body": "– Vedere ABAZIA di \nPOZZIVERI.",
    "original_title": "BADIA DI POZZIVERI",
    "byte_offset": 890610
  },
  {
    "context": "",
    "title": "BADIA DI PRATAGLIA",
    "body": "– Vedere ABAZIA DI \nPRATAGLIA.",
    "original_title": "BADIA DI PRATAGLIA",
    "byte_offset": 890668
  },
  {
    "context": "(S. Michele) nel suburbio settentrione di Siena,",
    "title": "BADIA A QUARTO",
    "body": "quasi tre miglia distante dalla città, \nsulla strada Regia Fiorentina, nel popolo di S. Dalmazio, \nComunità delle Masse di Città, Giurisdizione Diocesi e \nCompartimento di Siena. – Fu in origine dei Cistercensi \ndi S. Galgano che vi passarono ad abitarla nel 1337, dopo \nessere stata eretta e di molte rendite dotata per \ndisposizioni testamentaria del cardinale Riccardo Petroni \nche lasciò altre memorie di sua munificenza alla patria. –  \nLa Badia a Quarto passò per volontà di Pio V in potere \ndei Gesuiti, i quali se la godettero per uso di villeggiatura \ncon due poderi annessi, sino a che dopo la loro espulsione \nfurono quella e questi alienati sul declinare del secolo \nXVIII. \nIn S. Michele a Quarto si venerò per qualche tempo la \ntesta del beato Galgano da Chiusdino. – Vedere \nQUARTO (S. DALMAZIO A).  ",
    "original_title": "BADIA A QUARTO",
    "byte_offset": 890726
  },
  {
    "context": "nel Lucchese",
    "title": "BADIA DI QUIESA",
    "body": "sulla pendice \nmeridione del monte omonimo che siede a cavaliere del \nlago di Massaciuccoli, attualmente chiesa parrocchiale \n(SS. Michele e Stefano) nella Comunità Giurisdizione e 8 \nmiglia toscane a grecale di Viareggio, Diocesi \nanticamente di Pisa, ora di Lucca, al cui Ducato \nappartiene. – Fu fondata nel 1025 dalla Contessa Willa \nfiglia del gran Conte Ugo, la quale gli assegno molte \nsostanze. Fu prima dei Cassinensi, quindi dei \nCamaldolesi, e finalmente dal ponteficie Gregorio XII, \nnel 1408 fu unita insieme con la Badia di Pozzevoli al \ncapitolo dela Cattedrale di Lucca, per essere rimasto il \nmonastero di Quiesa senza monaci a custodia del luogo \npio. (ANNAL. CAMALD.) \nLa chiesa parrocchiale di Quiesa conta 706 abitanti.",
    "original_title": "BADIA DI QUIESA",
    "byte_offset": 891632
  },
  {
    "context": "",
    "title": "BADIA DI S. QUIRICO A MOXI",
    "body": "– Vedere BADIE (LE) \nin Val di Fine.",
    "original_title": "BADIA DI S. QUIRICO A MOXI",
    "byte_offset": 892410
  },
  {
    "context": "detta anche a Nasciano, presso Pozzo in Val di Chiana,",
    "title": "BADIA DI S. QUIRICO DELLE ROSE",
    "body": "dalla villa in cui \nrisiedeva, assai vicina al campo di battaglia, dove fu \ndecisa la sorte politica di Siena, fra Scannagallo e Fojano. \nEsisteva sino al secolo XI; essendochè, nell’anno 1075 di \ngennajo, un Pietro Corbizi lasciò al monastero di S. \nQuirico de Rosis alcune terre che possedeva in Val di \nChiana nel piviere di S. Pietro di Gello ne’contorni di \nMarciano. Nel 1086 fu largamente dotata da tre cognate, \nnuore di Winilbo nobile di stirpe salica. Nel 1094 un altro \npossidente di Val di Chiana donò ai Camaldolesi di S. \nQuirico tutti i beni che aveva nel territorio di S. Pietro di \nGello, a S. Felice presso Lucignano e nel casale di \nNasciano, vicino alla chiesa di S. Quirico delle Rose. \nNuovi acquisti di terre nel piviere di S. Pietro a Gello \nfurono fatti nel 1104. Una parte di possessioni, di cui era \ngià doviziosa la Badia di S. Quirico a Nasciano, fu \nassegnata nel 1145 dal priore di Camaldoli alla Badia di \nRuoti, di cui quella di S. Quirico divenne manuale. \nIl monastero di S. Quirico delle Rose o di Fojano trovasi \ncompreso fra quelli della congregazione di Camaldoli \nnelle bolle di Pasquale II (anno 1105 e 1113), di Onorio II \n(1125), d’Innocenzo II (1136), di Eugenio III (1147, 1151 \ne 1154), di Adriano IV (1155), di Lucio III (1184). Quella \ndi Gregorio IX (dell’anno 1227) dichiara più specialmente \nsotto la protezione della Sede romana la Badia di S. \nQuirico delle Rose, insieme con le chiese di suo \ngiuspadronato. Fra queste contavasi quella di S. Giorgio \ndella Fratta di Winildo insieme col castello, oltre varie \npossessioni situate in Fojano, Marciano, Lucignano, \nPozzo, Monte S. Savino, Cesa, Dorna, Brolio, ec. \n(ANNAL. CAMALD. - ARCH. DIPL. FIOR. Carte di S. \nMustiola di Siena) \nI primi fondatori del monastero di Nasciano lo \nassegnarono al priore di Camaldoli, da cui partiva la \nnomina dell’abate di S. Quirico suo rappresentante: diritto \nche esso conservò insieme con una parte di rendite sino \nall’anno 1809, epoca della soppressione del priorato di \nNasciano, e dell’alienazione dei suoi terreni, acquistati e \nconvertiti in una deliziosa villa dal nuovo possessore \nRedditi di Fojano.",
    "original_title": "BADIA DI S. QUIRICO DELLE ROSE",
    "byte_offset": 892482
  },
  {
    "context": "",
    "title": "BADIA DI RAPOLANO",
    "body": "– Vedere RAPOLANO.",
    "original_title": "BADIA DI RAPOLANO",
    "byte_offset": 894746
  },
  {
    "context": "(S. Paolo) nell’Appennino del Mugello in Val di Sieve,",
    "title": "BADIA DI RAZZUOLO",
    "body": "prossimo al giogo di Casaglia \nsulla strada provinciale di Faenza, alle sorgenti del \ntorrente Elsa, parrocchia di Ronta, Comunità \nGiurisdizione e 9 miglia toscane a greco-settentrione di \nBorgo S. Lorenzo, Diocesi e Compartimento di Firenze. – \nFu il terzo monastero edificato dal fondatore della \ncongregazione di Vallombrosa, il quale, in cotesto selvoso \ned orrido abituro, condusse qualche tempo vita eremitica \noperando prodigi; e qua pure ebbe sede e tenne governo il \nB. Teuzzone discepolo di S. Gio. Gualberto. – A questa \nBadia apparteneva sino dal secolo XI l’ospizio \nvallombrosano di S. Paolo presso S. Pier Maggiore fuori \ndelle mura del secondo cerchio della città di Firenze, il \nquale di costà nel secolo XIII venne traslocato nel borgo \nPinti, dove appunto forono accolti nel 1551 i primi \nGesuiti inviati da S. Ignazio a Firenze. \nLa Badia di Razzuolo fu tenuta costantemente dai \nVallombrosani, e dichiarata membro di quella di \nVallombrosa da Pio V con breve del primo di agosto \n1566, dopo essere stata qualche tempo conferita dai \npontefici in commenda. \nPoco innanzi che la Badia di Razzuolo fosse soppressa, \nera stata riedificata, verso la metà del secolo decorso. La \nsua chiesa, adornata di pietrami nel modo che tuttora si \nvede, è stata ridotto a semplice oratorio poco lungi dal \nsantuario della Madonna detta dei tre fiumi .",
    "original_title": "BADIA DI RAZZUOLO",
    "byte_offset": 894791
  },
  {
    "context": "",
    "title": "BADIA DI S. REPARATA",
    "body": "– Vedere ABAZIA di S. \nREPARATA, o AL BORGO presso Marradi.",
    "original_title": "BADIA DI S. REPARATA",
    "byte_offset": 896241
  },
  {
    "context": "",
    "title": "BADIA DI RIO CESARE",
    "body": "– Vedere SUSINANA in \nRomagna.",
    "original_title": "BADIA DI RIO CESARE",
    "byte_offset": 896329
  },
  {
    "context": "",
    "title": "BADIA A RIPOLI",
    "body": "– Vedere ABAZIA di RIPOLI.",
    "original_title": "BADIA A RIPOLI",
    "byte_offset": 896388
  },
  {
    "context": "(SS. Jacopo e Cristofano) in Val d’Ombrone",
    "title": "BADIA A ROFENA, o ROFFENO",
    "body": "nella Comunità \nGiurisdizione a 3 miglia toscane circa a ponente di \nAsciano, Diocesi di Arezzo, Compartimento di Siena. È \nignota la sua origine, per quanto esistesse nel secolo XI, \nsiccome lo dà a credere un diploma dell’imp. Corrado il \nSalico, che dichiara questo monastero fondato e provvisto \ndi sostanze dai suoi maggiori. – Nel 1290 il pontefice \nNiccolò IV destinò l’abate benedettino di Roffeno arbitro \nsulla controversia pendente fra le Badie di S. Galgano, e \ndi S. Eugenio. – Il monastero di Roffeno, nel 1375, fu dato \nai monaci di Monteoliveto, i quali lo abitarono sino al \n1780, epoca della sua soppressione, conservando il \ngiuspadronato della chiesa parrocchiale, e del suo annesso \n(S. Simone di Sartianello) sotto il pievanato di S. Giovanni in Vescona. \nLa parrocchia di Roffeno ha 217 abitanti.",
    "original_title": "BADIA A ROFENA, o ROFFENO",
    "byte_offset": 896438
  },
  {
    "context": "(S. Maria) nel soburbio di Siena presso porta a Tufi.",
    "title": "BADIA DELLA ROSA",
    "body": "– Fu monastero de’Camaldolesi sino \ndalla sua origine, la quale rimonta al secolo XII. Prese il \ntitolo della Rosa  dal poggio detto Rosajo , fuori dall’antica \nporta di Siena detta di Laterina nelle vicananze di quella a \nTufi. \nAccomunò il suo nome all’eremo di Galignano posto sul \nfiume Tressa nel suburbio occidente di Siena, dopo che un \nricco senese (Vannuccio d’Andreolo), con testamento del \n24 ottobre 1334, fatto nel suo palazzo di Galignano, istituì \nsuo erede universale il monastero di S. Maria della Rosa, i \ndi cui monaci in grazia di tale acquisto eressero in \nGalignano un piccolo ospizio. I Camaldolesi della Rosa \nfurono riuniti nel 1324 a quelli di S. Pietro in Campo e di \nS. Benedetto del Vivo, incorporati in seguito alla Badia di \nS. Mustiola all’Arco in Siena. \nQuello della Rosa fu tra gli edifizi atterrati nel 1554 \ndall’esercito Austro-Ispano nella guerra contro la \nRepubblica di Siena.",
    "original_title": "BADIA DELLA ROSA",
    "byte_offset": 897358
  },
  {
    "context": "",
    "title": "BADIA A ROTI",
    "body": "– Vedere ABAZIA a RUOTI.",
    "original_title": "BADIA A ROTI",
    "byte_offset": 898369
  },
  {
    "context": "",
    "title": "BADIA A S. SALVADORE",
    "body": "– Vedere ABAZIA del \nMONTAMIATA, e ABBADIA S. SALVADORE.",
    "original_title": "BADIA A S. SALVADORE",
    "byte_offset": 898415
  },
  {
    "context": "",
    "title": "BADIA DI S. SALVATORE A CAMALDOLI",
    "body": "– Vedere \nCAMALDOLI.",
    "original_title": "BADIA DI S. SALVATORE A CAMALDOLI",
    "byte_offset": 898501
  },
  {
    "context": "",
    "title": "BADIA DI S. SALVATORE A CAMPI",
    "body": "– Vedere \nABAZIA della BERARDENGA.",
    "original_title": "BADIA DI S. SALVATORE A CAMPI",
    "byte_offset": 898564
  },
  {
    "context": "",
    "title": "BADIA DI S. SALVATORE A FONTEBONA",
    "body": "– Due \nmonasteri di Camaldolensi portavano questo titolo; quello \ndi Camaldoli fondato da S. Romualdo, e l’altro della \nBerardenga. A togliere l’equivoco, quest’ultimo fu detto \ndi Fontebuona a Campi.",
    "original_title": "BADIA DI S. SALVATORE A FONTEBONA",
    "byte_offset": 898637
  },
  {
    "context": "",
    "title": "BADIA DI S. SALVATORE A MOXI",
    "body": "– Vedere BADIE \n(LE) in Val di Fine.",
    "original_title": "BADIA DI S. SALVATORE A MOXI",
    "byte_offset": 898886
  },
  {
    "context": "",
    "title": "BADIA DI S. SALVATORE A SESTO",
    "body": "– Vedere \nABAZIA di SESTO.",
    "original_title": "BADIA DI S. SALVATORE A SESTO",
    "byte_offset": 898960
  },
  {
    "context": "",
    "title": "BADIA DI S. SALVATORE A SETTIMO",
    "body": "– Vedere \nABAZIA a SETTIMO.",
    "original_title": "BADIA DI S. SALVATORE A SETTIMO",
    "byte_offset": 899025
  },
  {
    "context": "",
    "title": "BADIA DI S. SALVI",
    "body": "– Vedere ABAZIA di S. SALVI.",
    "original_title": "BADIA DI S. SALVI",
    "byte_offset": 899093
  },
  {
    "context": "",
    "title": "BADIA DI S. SAVINO A MONTIONE",
    "body": "– Vedere  \nABAZIA di S. SAVINO.",
    "original_title": "BADIA DI S. SAVINO A MONTIONE",
    "byte_offset": 899148
  },
  {
    "context": "nel Val d’Arno Casentinese ",
    "title": "BADIA DI SELVAMONDA",
    "body": "sotto l’invocazione di S. Salvatore e di tutti i Santi, nota \nvolgarmente col nome (ERRATA: di Badia a Tega) di \nBadia a Selvamonda dal villaggio che l’avvicina, \nComunità di Ortignano, Giurisdizione di Poppi, Diocesi e \nCompartimento di Arezzo. – Risiedono i suoi ruderi sul \ndorso di Pratomagno alle scaturigini del torrente Teggina, \ndove già fu un casale omonimo. \nFu fondata verso il mille da un Griffone dei Conti di \nChiusi e di Chitignano, che la istituì per le monache \npresiedute da una sua figlia Badessa, la quale ben presto \ncacciò con le sue compagne dal chiostro, dove tentò di \nintrodurre dei frati. Ma questi pure dovettero poco dopo \nfuggire da quei deserti per rappresaglie dei figli e nipoti \ndel fondatore. Un nuovo asilo fu cercato nelle stesse \npendici di Pratomagno, siccome consta da una bolla del \npontefice Innocenzo II, del 1135, la quale richiama un \naltro breve di Leone IX suo predecessore, che concedè ai \nmonaci di Selvamonda facoltà di edificare in luogo più \nsicuro un nuovo chiostro. Esso è quello che in una più \nbassa pendice era già sorto nel 1119 (ERRATA : presso \nTega) presso la Badia di Selvamonda, quando vi si \nintrodussero gli eremiti di Camaldoli col consenso dei \nConti di Chiusi, e di Montauto. – Fu di sua giurisdizione \nla chiesa di S. Pietro piccolo d’Arezzo, la quale venne \nceduta ai Benedettini di S. Flora e S. Lucilla, nel 1204, \nquando S. Pietro piccolo trovavasi alla Porta detta del \nBorgo della città d’Arezzo (ANNAL. CAMALD.). – Nel \n1338 il potente Pier Saccone di Pietramala si fece arbitro \ndi quel monastero per diritti a favor suo rinunziati dai \nConti di Montauto. – Desolata Selvamonda dalle guerre e \nrapine fu abbandonata affato nel principio del secolo XV; \ntalchè il pontefice Martino V, con breve del 29 gennajo \n1422 la aggregò al monastero degli Angeli in Firenze, \nautorizzando questi monaci a potere trasferire nella loro \nchiesa i corpi dei santi martiri Proto, Giacinto e Nemesio \ndalla Badia di Selvamonda. – D’allora in poi le sue \nentrate servirono a beneficiare i famigliari dei pontefici, \nfra’quali si contano molti individui della famiglia Gaddi \ndi Firenze, che l’ottennero in commenda, siccome \nattualmente la gode e porta il titolo di Abate di \nSelvamonda il canonico Arcidiacono della Metropolitana \ndi Firenze. \nLa chiesa della Badia di Selvamonda fu dichiarata \nparrocchia: e prese anche il titolo (ERRATA : di Badia a \nTega, dopo che) di Badia a Tega, diversa dalla Badia a \nTega, dopo che il vescovo di Arezzo nel 1244 vi unì la \ncura di S. Stefano, oggi  S. Antonio di Tega, la quale \nconta 76 abitanti.",
    "original_title": "BADIA DI SELVAMONDA",
    "byte_offset": 899218
  },
  {
    "context": "",
    "title": "BADIA DELLA SERENA",
    "body": "– Vedere ABAZIA di \nSERENA.",
    "original_title": "BADIA DELLA SERENA",
    "byte_offset": 901912
  },
  {
    "context": "(S. Bartolommeo) ",
    "title": "BADIA DI SESTIGNA o SESTINGA",
    "body": "oggi detta la Badia vecchia presso Colonna: nella cui \nparrocchia è compresa, Comunità Giurisdizione e 8 miglia toscane a scirocco di Gavorrano, Diocesi e \nCompartimento di Grosseto. \nFu in origine un monastero dei Benedettini di S. Antimo \nin Val d’Orcia fondato, come quello della Badia al Fango \npresso il lago di Castiglione, ne’possessi donati a quel \ncelebre monastero dall’imperatore Lodovico Pio, e \nconfermati da Arrigo III nel 1051. – Questo di Sestingna \ndicevasi enziadio della Corte di Maimberto : e come tale \nviene distinto in un placido emanato nel Val d’Arno \nfiorentino, ai 14 giugno 1055, da Gunterio cancelliere \ndell’imperatore Arrigo III in favore del monastero di S. \nBartolomeo, situato in  Curte Maimberti, contro alcuni \nnobili di maremma che ritenevano una parte delle \npossessioni del monastero di Sestinga. Fra i possessi sono \nnominati quelli di Colonnata e in pian d’Alma  (Vedere \nALMA Cast.), la metà della corte e territorio di Sestigna, \ndel castello e territorio di Valle presso Follonica; della \ncorte di Portiglione presso il padule di Scarlino; del \ncastello di Casalappi presso il fiume Cornia con le sue \ndipendenze, usurpato dal Conte Tedice; del poggio di \nCapannamurata ; della corte di Aslagito , di S. Angelo in \nNottula; della corte di Serignano presso Batignano con la \nsua chiesa di S. Andrea, ec. (Murat. Ant. M. Aevi. –  \nArchivio Diplomatico Fiorentino Carte di S. Agostino di \nSiena) \nNel 1067, di ottobre, l’abate di Sestinga, stando nella \nRocca di Pietra , diede ad enfiteusi al conte Ildebrando \nfiglio di altro conte Ildebrando la metà della corte, \ncastello e territorio di Ravi con la metà del padronato sulla \nchiesa de’SS. Simone e Giuda dello stesso luogo, per \nl’annuo tributo di soldi 20. – Nel 27 aprile del 1101 il \nconte Ugo del conte Tedice della Gerardesca, stando in \nAslagito , rinunzia e transige col monastero e abate di \nSestigna per i diritti che egli vantare poteva sulle \npossessionidi Casalappi, Monte Bosengo, Monte \nAnselmo, Vicinatico, e altrove (Vedere Aslagito) – Nel 22 \nsettembre dell’anno 1104 i fratelli Ugo e Salvagno del fu \nGuidone, stando in Portiglione presso la chiesa di S. \nSevero, vendono al monastero di Sestigna alcuni loro \nterreni posti nella corte di Monte Aquilone sino al castello \ndi Pietra, e dal castello di Ravi sino al fiume Bruna, in \nGiuncarico e a Sestigna, e tutto ciò per la valuta di soldi \n40 – Vedere Aguglione. \nNel 1107 di marzo, Ildebrando abate di Sestigna dà a \ntitolo di enfiteusi a Ranieri e Bernardo tutte le terre che il \nmonastero possedeva in luogo denominato alla Vinandria \nper l’annuo censo di 24 denari d’argento. \nNel dì 11 agosto 1118, Bernardo vescovo di Roselle per il \ntenue tributo annuo di 4 soldi lucchesi concede al \nmonastero di Sestigna la metà di ogni introito proveniente \ndalle decine di paesi, corti e chiese posti in Sestigna, Val \npietrosa, in Prugnano, in Caldana, in Crescia, in \nCollecchio, in Tirli, in Ranocchiaja, Pereta, Alma, \nRancolaja, Coralle, Tatti, Ravi, Rablario e Prata. – Nel 1 \nagosto 1180 seguì nel chiostro della Badiola al Fango  una \npermuta di beni fra Ranieri abate di Sestigna , e Gio. abate \ndi S. Pancrazio del Luto , mercè la quale il secondo cedè \nal primo le possessioni che il suo monastero aveva là, \ndove fu la chiesa di S. Martino nel poggio di Vitulonia: e \nne ricevè in concambio i diritti spettanti al monastero di \nSestigna sulla chiesa del cas tello stesso di Vitulonia, con \nle decime dovute da una famiglia che allora abitava nel \nprenominato castello. – Vedere Badiola al Fango e \nVetulonia. (Archivio Diplomatico Fiorentino Carte citate) \nLa Badia di Sestigna dai Benedettini passa ai Guglielmiti \ncontemporaneamente a quella di S. Antimo; dopo la \nsoppressione del quale istituto monastico fu data agli \nAgostiniani Eremiti di Siena che la tennero fino al secolo \nXVIII inoltrato, quando fu soppressa dal Gran Duca \nLeopoldo I, e i suoi beni concessi a favorevoli patti \nagl’indigeni per migliorare la sorte fisica ed economica di \nquella contrada. – Vedere CALDANA e COLONNA di \nBURIANO.",
    "original_title": "BADIA DI SESTIGNA o SESTINGA",
    "byte_offset": 901967
  },
  {
    "context": "in Val di Chiana. ",
    "title": "BADIA DI SICILLE o A PETROJO",
    "body": "Monastero soppresso con chiesa parrocchiale (Natività di \nMaria) nel piviere di Castel Muzi, Comunità e circa 3 \nmiglia toscane a scirocco di Trequanda, Giurisdizione \nDiocesi e 9 miglia toscane a settentrione di Pienza, \nCompartimento di Arezzo. – Risiede sul dorso dei poggi \nche separano la Val di Chiana da quelle dell’Orcia e \ndell’Ombrone senese, in luogo detto le Piazze, sulla \nstrada provinciale detta della Montagna, o di Val d’Orcia. \nÈ ignota la sua origine e quali fossero i primi cenobiti che \nvi abitarono. – Situata sul monte del castello di Petrojo, fu \nda alcuni scrittori equivocata con l’abazia di S. Maria a \nPetroja; che è situata alla sinistra del fiume Nestore sulle \npendici orientali dei monti Cortonesi sullo stato \nPontificio; la quale fu fondata nell’anno 960 nei propri \npossessi da un Uguccione autore dei marchesi Borbon del \nMonte S. Maria e di Sorbello, nel cui ultimo marchesato \ntuttora esiste col titolo di Abazia in commenda \ncardinalizia. \nNel qual equivoco, incorse non solamente il pad. Soldani \nnella sua storia della Badia Passignanense, ma ancora il \nDei nella Cronaca senese, all’anno 1358, dove parla di \nuna escursione militare eseguita dai senesi per lo contado \ndi Perugia fino a tre miglia da questa città, quando \npresero la Badia al Petrojo presso a Montepulciano nel \ncontado di Perugia . Quindi l’A. stesso all’anno appresso \nsoggiunse, che la stessa Badia fu fatta abbattere dalla \nRepubblica di Siena. (Murat. Ant. M. Aevi. T. XV) \nIn quella di S. Maria a Sicille vi abitarono i \nVallombrosani,e prima di essi i Benedettini; e forse fu un \ntempo fu priorato di Templari, siccome lo dà a \ncongetturare l’emblema simbolico situato sopra \nl’architrave della facciata lavorata a pietre quadrate di \ntravertino, nell’anno 1250. Vi entrarono nel 1443 gli \nOlivetani che la possederono sino al 1810; dopo la \nqual’epoca fu dichiarata cura secolare suffraganea della \npieve di castel Muzi. \nLa Badia di Sicille ha 131 abitanti.",
    "original_title": "BADIA DI SICILLE o A PETROJO",
    "byte_offset": 906169
  },
  {
    "context": "sotto il titolo di S. Salvatore de Sophena,",
    "title": "BADIA DI SOFENA, o SOFFENA",
    "body": "altrimenti detta di \nCASTELFRANCO DI SOPRA, per essere assai prossima \na questo Castello, nella cui parrocchia Comunità e \nGiurisdizione è compresa, Diocesi di Fiesole, \nCompartimento di Firenze. \nEbbe nome da un distrutto castello, o casa di campagna \nsegnalato da S. Pier Damiano in un’epistola diretta alla \ncontessa Willa moglie del marchese Ranieri di Uguccione, autore de’ma rchesi del Monte S. Maria e di \nSorbello. In essa si racconta qual castigo fulminò la \nconsorte del conte Uberto fratello uterino del di lei \nsuocero, stata sepolta sotto la sua casa da una smotta dopo \naver rapito a una povera vedova un porco, unica sua \nrisorsa, mentre la baronessa risiedeva nel suo castello di \nSciffena, o Soffena. (Opusc. S. Petri Damiani libro VIII \nEpistola XVIII). Il qual fatto tende ancora a far conoscere \nche gli Ubertini, cui apparteneva quel conte Uberto, sino \ndal secolo XI possedevano terreni e castelli in coteste \nparti del Val d’Arno superiore. – Vedere Badia di Torrita. \nFu la Badia di Soffena un priorato dipendente dalla \nsuperiore Abazia di S. Trinita dell’Alpi nel monte di \nPratomagno, stata prima dei Benedettini, aggregata poi \nalla congregazione di Vallombrosa. \nLa più vetusta menzione del luogo di Sofena, e dei \nprimordi di questo priorato trovasi in una membrana del \n1014, di agosto, relativa a un atto di donazione rogato in \nSofena, col quale due nobili di contado, Uberto di Guido e \nRanieri chiamato Corbizzo figlio di altro Ranieri \nassegnarono all’Abate e monaci di S. Trinita di Fonte \nbenedetta in Alpi  per l’eremo di Gastra una casa con \npodere posto in Laterina (Archivio Diplomatico \nFiorentino Badia di Ripoli) \nÈ ignoto l’anno in cui a Sofena fu eretta la Badia di S. \nSalvatore, la quale però esisteva sotto la regola \nvallombrosana prima del 1090, poiché in quell’anno, ai 6 \ndi agosto, Urbano II spedì una bolla a favore della \ncongregazione di Vallombrosa, dove si nomina anche il \nmonastero di Soffena (loc. cit). \nNel 1168 di ottobre, un Renuccino figlio di Ranieri, \nstando nel suo castello di Faella fece promessa ai monaci \ndi S. Salvatore di Sofena di non recare molestia ad alcune \nterre e vigne di loro pertinenza situate nel piviere di \nGroppina. – Che in questo plebanato possedesse molte \nsostanze il monastero di S. Trinita in Alpi, lo assicurano \nvari documenti di quella Badia, fra i quali un privilegio \ndell’imperatore Federigo I dato dalla nuova città di Lodi, \nil 5 novembre 1163, a favore del monastero di \nFontebenedetta, esentando i suoi possessi dai pubblici \naggravi, e segnatamente quelli che aveva nel piviere di S. \nPietro di Gropina, nel castello di Lanciolina, in Loro, e in \nmolti altri luoghi ivi notati. (Archivio Diplomatico \nFiorentino Badia di Ripoli) Nel 26 aprile del 1184, il \npriore della Badia di Sofena acquistò in compra dal \npatrono della chiesa di S. Jacopo di Modine i terreni e \ngiurisdizioni della stessa chiesa. \nIl pontefice Martino V nel 1425 incorporò questo priorato \nal monastero di Vallombrosa. Dopo la qual’epoca, la sua \nchiesa fu riedificata e ornata di pitture e di sculture di \nterra invetriata, note sotto il nome del suo inventore Luca \ndella Robbia. La fabbrica era compita, quando il pontefice \nEugenio IV con breve dato in Firenze nel 1436 accordò \nindulgenze a chi si fosse recato a visitare il nuovo tempio \ndi S. Salvatore di Sofena.  \n Da allora in poi questa Badia non ebbe più che un priore \ntitolare, e un abate beneficiato che ne percepiva le rendite. \nUno di questi fu l’abate Epifanio Davanzati (al secolo \nLorenzo) che ivi fu tumulato nel 1715, uomo noto per \ndottrina, per erudizione e per valor poetico. \nLa Badia fu soppressa, a la chiesa interdetta sotto il \ngoverno di LEOPOLDO I, mentre era abate \ncommendatario un Baldovinetti. I suoi possessi furono \nallora alienati insieme alla chiesa e il claustro, entrambi \nridotti ad usi rusticali.",
    "original_title": "BADIA DI SOFENA, o SOFFENA",
    "byte_offset": 908232
  },
  {
    "context": "in Val d’Orcia (S. Trinita)",
    "title": "BADIA A SPINETA",
    "body": "nella Comunità Giurisdizione e 4 miglia toscane a ostro, \nlibeccio di Sarteano, Diocesi di Chiusi, Compartimento di \nSiena. – Risiede sulle pendici occidentali del monte di \nCetona presso la strada provinciale che guida da \nRadicofani per Sarteano in Val di Chiana. Fu fondata nel \nprincipio del secolo XII dal conte Pepone di Sarteano, il \nquale con atto pubblico rogato nella chiesa di S. Lorenzo \ndi Pacciano in Val di Chiana, sotto il dì 17 marzo 1112, la \nconsegnò a Gio. abate di Coltibuono, perché \nv’introducesse i Vallombrosani della sua famiglia, \ndestinandogli una dote e il padronato della chiesa a S. \nMartino a Flogiano, cui poi fu aggiunto il priorato di S. \nJacopo di Castel Trinoro. – Fu questa Badia compresa fra \nquelle della congregazione di Vallombrosa nei privilegi \npontifici, sebbene ivi si trovi designata sotto nome di \nBadia di Monte Pisis, o Presis,  nome, io dubito, di uno \nsprone occidentale dei poggi che scendono in Val d’Orcia \nfra Cetona e Montepulciano. – Vedere Agello Chiusino. \nGli abati di Coltibuono tennero costantemente la \nsupremazia sopra questo monastero, sino a che non andò \nal pari di tanti altri in commenda a prelati e cardinali. Ne \nfruiva le rendite, nel 1627, il cardinale Francesco \nBarberini, quando il suo zio Urbano VIII lo tolse ai \nVallombrosani per darlo ai Cistercensi della Badia a \nSettimo in ricompensa della cessione da essi fatta \ndell’ospizio di Cestello in Borgo Pinti per convertirlo nel \ngrandioso monastero di S. Maria Maddalena de’Pazzi \nFinalmente alla soppressione generale de’Cistercensi in \nToscana (anno 1782) le possessioni della Badia a Spineta \nfurono dal sovrano destinate a più utile scopo, donandole \nall’Ospedale degl’Innocenti di Firenze, da cui furono \nrecentemente alienate. \nNei contorni di Spineta esisteva un fortilizio, che servì di \nantemurale e di refugio alla parte guelfa senese dopo la \ndisfatta dell’Arbia. E fu costà, dove nel 1263 seguì una \nforte scaramuccia fra i due partiti con la morte di un capo \ndei guelfi, mess. Guccio Tolomei, stato uomo di grande \ninfluenza nella sua patria, e segnalato da Franco Sacchetti \nnella spiritosa novella di Donna Bisodia  (Dei Cron. \nSenesi) \nLa Badia di Spineta conta 304 abitanti.",
    "original_title": "BADIA A SPINETA",
    "byte_offset": 912232
  },
  {
    "context": "",
    "title": "BADIA DI SPUGNA",
    "body": "– Vedere ABAZIA di SPUGNA.",
    "original_title": "BADIA DI SPUGNA",
    "byte_offset": 914538
  },
  {
    "context": "",
    "title": "BADIA DI STRUMI",
    "body": "– ABAZIA di POPPI.",
    "original_title": "BADIA DI STRUMI",
    "byte_offset": 914589
  },
  {
    "context": "(sub Castello) sotto l’invocazione di S. Bartolommeo nella Valle Tiberina",
    "title": "BADIA DI SUCCASTELLI",
    "body": "alla \nsinistra di questo fiume, oggi parrochia abaziale nella \nComunità Giurisdizione e 4 e 1/2  miglia toscane a \nsettentrione di Anghiari, Diocesi di S. Sepolcro, una volta \ndi Città di Castello, Compartimento di Arezzo. – La \nlocalità fornì il nome di sub Castello; stantechè questo monastero risiede alle falde del poggio di Montedoglio, \ndove fu l’antica residenza dei suoi conti, patroni e \nfondatori della stessa Badia. \nEra uno dei tanti monasteri che i Camaldolensi \npossedevano nella Valle Tiberina, sebbene questo di \nSuccastelli fu di minore celebrità e forse meno antico di \ntutti gli altri. Fu govenato per lungo tempo da un abate \nTisconte del maggiore di Camaldoli. Quivi vestì l’abito \ncamaldolense, e fece il suo noviziato Federigo di Ranieri \ndella Faggiola, fratello del famoso Uguccione. – Fu \nsoppresso questo monastero all’occasione che la Badia di \nS. Giovanni Battista al Borgo S. Sepolcro venne innalzata \na cattedrale (anno 1520) assegnando alla nuova mensa \nepiscopale i suoi beni, e al vescovo il titolo di abate di \nSuccastelli. \nLa cura di S. Bartolommeo a Succastelli conta 215 \nabitanti.",
    "original_title": "BADIA DI SUCCASTELLI",
    "byte_offset": 914632
  },
  {
    "context": "",
    "title": "BADIA DI SUSINANA",
    "body": "– Vedere SUSINANA.",
    "original_title": "BADIA DI SUSINANA",
    "byte_offset": 915883
  },
  {
    "context": "già DI NERANA (S. Maria della neve) in Val d’Arno di sopra.",
    "title": "BADIA DI TAGLIAFUNI",
    "body": "Monastero affatto \ndistrutto nel popolo di S. Pietro al Terreno, Comunità \nGiurisdizione e 3 miglia toscane circa a maestro di \nFigline, Diocesi di Fiesole, Compartimento di Firenze. \nFu delle più antiche delle Badie dei Vallombrosani \nfondata nel secolo XI. sebbene sia ignoto l’anno e il nome \ndel suo fondatore; né si conosca memoria più antica di \nquella della bolla di Urbano II spedita il 6 agosto 1090 a \nfavore della congregazione di Vallombrosa, dove si trova \nnominata sotto li vocabolo di Nerana. (Archivio \nDiplomatico Fiorentino Badia di Ripoli) \nL’abate Fulgenzio Nardi vallombrosano raccolse nei suoi \nMss. il catalogo degli abati di Tagliafuni, che potè \nritrovare nelle pergamene della sua Religione, a partire \ndall’anno 1196 fino al 1716. (Mss. nella Biblioteca del \nSeminario fiorentino) \nLa chiesa di Taglifuni fu restaurata nel 1569; e nel 22 \nottobre dello stesso anno consacrata dal vescovo di \nFiesole Angelo da Diacceto. Minacciava un’altra volta di \nrovinare monastero e chiesa a Tagliafuni, quando la \ncongregazione Vallombrosana preseduta dal generale \nColombino Bassi, nel 1710 fece un concordato col \ncapitolo della Collegiata di Figline, dal quale ottenne \nl’oratorio di S. Maria al Ponte rosso sulla strada Regia \nAretina, cedendo in permuta al prenominato capitolo la \nchiesa parrocchiale di S. Bartolommeo a Scampata, di \npadronato, in origine, della Badia di Passignano, ben nota \nnella storia della Pieve e collegiata di Figline. \nSanzionata tale permuta nel 1712 dal vescovo di Fiesole e \ndalla corte di Roma, i monaci di Tagliafuni passarono ad \nabitare il nuovo monastero che inalzarono dai fondamenti \naccanto all’oatorio di S. Maria al Ponte rosso, dove \nstettero, fino a che quella piccola famiglia monastica non \nfu soppressa, nel 1810, lasciandovi un sacerdote per la \ncura delle anime. – Vedere PONTE ROSSO (S. MARIA \nal).",
    "original_title": "BADIA DI TAGLIAFUNI",
    "byte_offset": 915928
  },
  {
    "context": "",
    "title": "BADIA DI TAONA",
    "body": "– Vedere ABAZIA di FONTANA \nTANONA.",
    "original_title": "BADIA DI TAONA",
    "byte_offset": 917905
  },
  {
    "context": "",
    "title": "BADIA TEDALDA",
    "body": "Piccolo castello ch’ebbe nome da \nun’antica Badia di Cassinensi nella Valle della Marecchia, \ncapoluogo di Comunità e di Potesteria nel Vicariato di \nSestino, Diocesi di Sansepolcro, Compartimento di \nArezzo. \nSituato sopra un poggio fiancheggiato a ostro e levante \ndal torrente Presale, a settentrione e ponente dal fiume \nMarecchia, fra le Balze, Monte Feltro, il Sasso di Simone, \ne l’Alpe della Luna, nel grado 29° 51’ di longitudine 43° \n42’ 5” di latitudine presso alle sorgenti del Metauro e \ndella Foglia, quasi nel centro dell’Appennino, si potrebbe \na questo alpestre luogo, con più ragione che alla valle di \nAmsanto negl’Irpini, applicare quel verso di Virgilio \n(Eneide libro VII) \nEst locus Italiae in medio sub montibus altis. \nPurchè non si prosegua a dire con l’epico mantovano: \nNobilis et fama multis memoratus in oris. \nConciosiacchè oscura, intralciata e ignobile mostrasi \nanziché nò la storia sulle vicede politiche del paese in \nquestione, a chi non ama di razzolare favole e fra le \nleggende; siccome sembra essere tale quella del supposto \nfondatore della Badia Tedalda, e di alcuni regoli che nei \nsecoli di mezzo in codeste aspre giogane su miseri \nguardiani di armenti e taglialegne tiranneggiarono. \nNé io confido di recare un barlume di luce maggiore di \nquella che derivare potrebbe da deboli e interrotte faville \nin mezzo a una cupa notte, e alla trista sorte che nei tempi \nandati quasi sempre toccò ai popoli situati presso i limiti \ndi due o più nazioni e governi diversi. \nFurono i contorni della Badia Tedalda, al pari di quelli di \nVerghereto e di Bagno, sugli estremi confini della nazione \nUmbra nei tempi romani, sino a che l’imperatore \nCostantino, o piuttosto Giustiniano, dopo l’espulsione dei \nGoti, formò di questa montuosa regione fra Urbino, \nMonte Feltro e il Trivio una nuova Provincia, appellata \ndelle Alpi Appennine, la quale fu posteriormente \nincorporata alla Pentapoli dipendente dall’Esarcato. Paolo \nDiacono forse fu il primo a descriverla in questi termini: \n“Nona denique Provincia in Appenninis Alpibus \nnuncupatur… Hae Apenninae Alpes per mediam Italim \npergentes… Thusciam ab Aemilia, Umbriamque a \nFlaminia dividunt, in qua sunt civitates Ferronianum et \nMontepellium, Bobium, et Urbinum, nec non et oppidum \nquod Verona appellatur.” (De Gest. Langob. 1. II, c. i 5) \nBerretti e Maffei mutarono quest’ultimo oppido in \nVetona, temendo che lo storico longobardo avesse preso \nabbaglio col porre una Verona nell’Appennino. – Un \ndiploma però di Ottone il Grande, dato in Ostia li 7 \ndicembre dell’anno 967, prova abbastanza che Paolo \nWarnefrido non si era ingannato. \nÈ la concessione a titolo di feudo fatta da quell’imperante \na favore di un nobile suo fedele, per nome Goffredo figlio \nd’Ildebrando, cui confermò i possedimenti occupati da \nquel vassallo nei monti di Chiusi Casentinese, \nnell’Alvernia, nelle Valli superiori del Tevere, dell’Arno \ndella Marecchia e del Savio, Compresa la selva del \nCorezzo, quelli del Trebbio e la Massa Verona. – Che la \nMassa Verona  abbracciasse una porzione della Badia \nTedalda, come anche della Comunità di Verghereto, di Caprese e della Pieve di S. Stefano, si manifesta dalle \nparole del diploma, dove dice, che la Massa Verona ha \nper confine, da un lato la foresta che dicesi Caprile \n(villaggio e contrada della Badia Tedalda); dal secondo \nlato Monte Feltro; dal terzo lato il territorio di Bagno, \nmentre dal quarto lato si estendeva sino in Pietra Verna e \nalle Calvane, vale a dire, sino all’Appennino del Bastione, \nfra l’Alverna e Camaldoli. (Ann. Camald. Append. T. I) \nResta però a sapere, se Goffredo figlio d’Ildebrando fosse \nuno dei progenitori dei conti di Chiusi e di Montedoglio, \nquantunque il nome d’Ildebrando si trovi ripetuto nei \nsecoli susseguenti fra i nobili della consorteria dei conti di \nGalbino, di Chiusi e di Montedoglio, già patroni e \nfondatori di quelle tante badie e monasteri esistiti fra il \nTevere, il Savio, l’Arno e la Marecchia. \n  Forse tra questi contatasi pure la Badia Tedalda, tanto \npiù che i conti di Montedoglio vi tennero ragione sino a \nche un abate di questa stirpe cedè la giurisdizione della \nBadia Tedalda ad altri consorti, i quali, ora di prepotenza, \nora di ragione si usurparono una gran parte \ndell’Appennino centrale. – Fu dei tanti tra questi il \npotente Uguccione di Ranieri da Corneto della Faggiula, \nil quale da castellano e potestà di poche bicocche spettanti \nai monaci del Trivio, scese di là in Toscana a terrore dei \nGuelfi, per tiranneggiare ad un tempo le Repubbliche di \nPisa e di Lucca. – In grazia del padre potè il figlio di \nUguccione signoreggiare anch’esso nel territorio della \nBadia Tedalda, finchè ebbe l’appoggio dei governi nemici \ndel Comune di Firenze. – Prova ne fa il trattato di pace \nconcluso nel 1353 tra la Repubblica fiorentina e \nl’Arcivescovo Visconti di Milano, in cui fra i seguaci di \nquest’ultimo è compreso Nieri della Faggiola, \nconfermando a lui tutti i castelli, luoghi e possedimenti \ndella casa Faggiolana. Tra le 72 ville e castelli di sua \ngiurisdizione sono notati quasi tutti quelli che fanno parte \ndelle Comunità della Badia Tedalda, di Sestino, di \nVerghereto, e delle adiacenze di Monte Feltro, di Sarsina, \ndi Castel S. Agata, e di Mercatello nello stato Pontificio. –  \nQuelli spettanti alla Badia Tedalda, divenute parte della \nMassa Trabaria, come lo fu della Massa Verona, erano: la \nRocca di Pratieghi, Montefortino, Stiavola, S. Sofia di \nMarecchia Montebottolino, Roffelle, Castel S. Angelo \necc. Quest’ultimo probabilmente riferiva al castello della \nBadia Tedalda che ha per titolare appunto S. Angelo. – I \nsignori di Montedoglio, i Faggiolani, i Tarlati, gli \nUbaldini di Apecchio, i conti di Montefeltro, e tanti altri \ntirannetti furono espulsi per sempre dall’Appennino della \nBadia Tedalda dopo che la Repubblica fiorentina ebbe \nconquistato la terra ora città di S. Sepolcro, e quindi una \ngran parte della Massa Trabaria, dall’Alpe della Luna sino \nal Sasso di Simone. – In tale occasione la Badia Tedalda \nfu ammensata a quella dei Cassinensi di Firenze. Fino a \nqual tempo la tenessero i monaci, e quando fosse \nnuovamente concessa in commenda e quindi soppressa, \nnon ne potè rintracciare notizie precise, nemmeno il \ncronista della Badia fiorentina. Nella qual cronaca per \naltro si trova notato, che ai tempi di Leone X l’aveva in \ncommenda il monaco Certosino Leonardo Bonafede \nspedalingo di S. Maria Nuova, il quale dopo qualche \ntempo rinunziò nel 1522 la Badia di S. Angelo della \nTedalda, situata nella Massa Trabaja alle radici del Monte \nMaggiore, già detto Monte della Luna, riserbandosi certa \npensione. (Puccinelli Cronaca della Badia fiorentina) –  \nDeve a questo ricco e generoso Certosino l’attuale chiesa \ndella Badia Tedalda i tre basso – rilievi di scultura della \nRobbia che adornano i suoi altari. Tornato il patrimonio \ndella Tedalda, sotto l’amministrazione dei Cassinensi di \nFirenze, il loro abate Tommaso da Piacenza spese una \ncospicua somma per ridurre a coltura quei terreni, parte \ndei quali furono nuovamente acquistati nel 1525 \ndall’abate suo successore. – Pochi anni dopo fu accesa \nuna lite nei tribunali di Firenze, trasportata nel 1537 alla \nRuota di Roma, per causa dei possessi e giurisdizioni \ndella Badia Tedalda, ritenuti dai conti di Montedoglio, \ncontro i quali fu pronunciato il giudizio. In vigore di ciò, \nnel 1540 l’abate del monastero di Firenze entrò al \npossesso di dieci poderi nella comunità della Badia \nTedalda dove innalzò una vasta abitazione, detta tuttora il \npalazzo della Badia. \nComunità della Badia Tedalda. – Il territorio \ncomunitativo della Badia Tedalda occupa una superficie \ndi 34803 quadrati (circa 43 miglia toscane) di cui 1195 \nquadrati sono occupati da alvei di fiumi, e torrenti e da \nalcune poche strade. – Comprende 13 popoli, due dei \nquali staccati dal territorio unito del Gran Ducato, con una \npopolazione di 1925 abitanti, corrispondenti a un dipresso \na 40 individui per ogni miglio quadrato. – Confina per \ndue lati con lo stato Pontificio, e negli altri con 4 \nComunità. – A settentrione – maestro tocca per il tratto di \nun miglio e mezzo la Comunità di Verghereto, a partire \ndal poggio dei Tre Vescovi, nome sorto dalla località che \nfu a contatto di tre Diocesi cioè Sarsina, Montefeltro e \nArezzo. – Al Poggio del Castagnolo presso al vertice del \npoggio che dicesi Poggio della Zucca trova la Comunità \ndella Pieve di S. Stefano, con la quale il territorio della \nComunità di Badia Tedalda costeggia lungo la criniera \ndell’Alpe della Luna nella direzione da maestro a \nscirocco. Presso al giogo settentrione di quest’Alpe \nsubentra la comunità del Borgo S. Sepolcro con la quale \nprosegue a percorrere nella stessa criniera sino alla così \ndetta Ripa al Becco. Quivi trova lo stato Pontificio e una \nsorgente del fiume Metauro, col quale si volge da scirocco \na levante lungo la destra ripa, che varca dopo due miglia, \na ostro del Monte la Breve, e di Castellucciola, là dove il \nfiume abbandona il territorio Granducale, e riceve il \ntributo di altri rivi nello stato Papale, lungo il quale per \ntermini artificiali confina per 4 miglia sino dirimpetto al \nCastel de’Fabri. Di là si ripiega nella direzione di \nsettentrione passando vicino alle scaturigini del fiume \nFoglia sulla pendice orientale di Monte Fortino, avendo \nsempre a contatto la Comunità di Sestino, dove s’interna \nper qualche tratto con angolo sporgente verso levante \ninnanzi di ripiegare nell’opposto lato verso il Castello \ndella Badia Tedalda sino al torrente Presale, il di cui alveo \nserve di limite alle due Comunità. Al confluente del \nPresale con la Marecchia, dopo 5 miglia di contatto col \nterritorio di Sestino, varcato il fiume trova nuovamente lo \nStato Pontificio, che dal lato grecale s’interna nel \nterritorio della Badia Tedalda, e ne stacca la porzione più \nsettentrionale consistente in miglia toscane 3 e 1/2 di \nsuperficie territoriale in circa: dove risiede il castello di S. \nSofia in Marecchia, e il villaggio di Cicognaja sul monte \nRotondo, il primo dè quali è situato alla sinistra e l’altro \nalla destra del fiume soprannominato.  Da questo lato, volto a greco poscia a settentrione la \nComunità della Badia Tedalda , cointinua per 5 in 6 \nmiglia toscane a costeggiare lungo termini artificiali lo \nStato della Chiesa, finché ritrova al poggio de’Tre \nVescovi, la Comunità di Verghereto, non più che tre \nmiglia  a ostro delle sogenti del Tevere, e due dalla pieve \ndelle Balze. \nIl suolo della Comunità Tedalda trovasi per ogni parte \ncoperto, contornato e in vari sensi attraversato da monti, \ndove prendono origine tre fiumi tributari dell’Adriatico, il \nMetauro  cioè, la Foglia e la Marecchia. È perciò di \ndifficile accesso, poco praticabile nell’interno, sempre \nimpedito da aspri, angusti e profondi valloni con poche \nsassose piagge presso la confluenza dei vari corsi di \nacqua. La parte più elevata è la giogana che diramasi dal \nmonte delle Balze e da settentrione a scirocco si dirige fra \nil Tevere e il Metauro per la giogana dell’Alpe della Luna, \nla di cui sommità più elevata trovasi a 2314 braccia sopra \nil livello del Mediterraneo, mentre il Poggio della Zucca \nche è una continuazione della stessa montagna, si trova \nall’elevatezza di sole 2131 braccia. – Scaturiscono nel \ndorso di questo stesso Poggio le prime polle della \nMarecchia; dalla sommità dell’Alpe della Luna, alla Ripa \nal Becco nascono le prime sorgenti del Metauro , e dal \nMonte Fortino quelle dell’antico Isauro, oggi il fiume \nFoglia.          \nLa natura del terreno consiste per la maggior parte in \nschisto-marnoso di colore ora giallastro, ora verdognolo: \nin macigno e in calcareo appenninico a strati \ninclinatissimi. In alcune località queste rocce sono \nattraversate da venature di manganese, e di spato. Presso \nal varco settentrionale dell’Alpe della Luna fra Viamaggio \ne la Pieve S. Stefano s’incontrano gli ultimi filoni di \ngabbro serpentinoso penetrati fin là dalla Valle Tiberina \nche l’attraversano, a partire da Montauto. \nIl clima di questa contrada è rigido e coperto di neve \nnell’inverno, dominato dai venti che soffiano con impeto \nda tutte le parti e per tutte le foci, soggetto alle nebbie, e \nincostante nell’estate, per cui gli abitanti vanno soggetti \npiù che altro a malattie inflammatorie. \nLe produzioni del suolo sono in gran parte spontanee, se \nsi eccettuino le seminagioni di granella, consistenti in \norzuola, in segala e poco mais. Del resto ad eccezione dei \nfaggi, cerri e carpini i di cui boschi occupano quasi un \nterzo della superficie territoriale della Comunità, non vi \nsono altri alberi da frutto, giacchè manca la pianta più \nutile della montagna col castagno, e i noci, i ciliegi, i meli \ne le fungaje recano risorsa di poca entità a quei \nmontagnuoli, la cui industria maggiore si riduce alla \npastorizia, di bestiame lanuto, bovino e porcino che \nnutriscono nell’estate nei prati naturali, e nei boschi, dopo \naver passato l’inverno nella maremma grossetana, e che \nvendono e commerciano nei mercati della Pieve S. \nStefano e di Sansepolcro, e nello stato limitrofo. – Oltre \ngli animali salvatici comuni alle altre sezioni \ndell’Appennino, trovansi costà lupi, e fra i volatili uccelli \ndi rapina che nidificano nelle balze più elevate dell’Alpe \ndella Luna, una delle quali cime si distingue col nome di \nPoggio dell’Aquila, per quanto questo re dei volatili non \nvi abbia domicilio. \nMancano strade rotabili; aspre e assai faticose sono le \npoche pedonali che attraversano il territorio della Tedalda. \n\nLa migliore di tutte è quella che presso alla Pieve S. \nStefano sale sull’Alpe della Luna rimontando alle sorgenti \ndel torrente Canigiola, e per la foce di Viamaggio porta \nalla Badia Tedalda e di là a Sestino. \nNon vi hanno luogo mercati settimanali né fiere, ad \neccezione di una fiera di bestiame di concorso nel piano \ndella Marecchia al borghetto di Ranco, il giorno del santo \ntitolare della Badia (29 settembre). \nCon Motuproprio emanato il 24 luglio 1775 LEOPOLDO \nI decretò l’organizzazione della Comunità della Badia \nTedalda, quando si riunirono in un sol colpo per interesse \nreciproco i diversi comunelli compresi in quella \npotesteria. Essi consistevano in 12 popoli, ai quali fu \naggiunto dopo l’abolizione dei feudi quello di S. Sofia in \nMarecchia, che da Cosimo III era stato eretto in \nmarchesato sino dal 1615 per i conti Colloredo di Milano.  \nIl popolo di S. Sofia e quello di Cicognaja , situati nel \nterritorio staccato della Badia Tedalda lungo la \nMarecchia, per lo spirituale appartennero sino al secolo \nXVIII avanzato alla Diocesi di Montefeltro, e quello di \nMonte Fortino, di Stiavola, di Castellacciola , di Monte la \nBreve dipendevano dalla Diocesi Nullius di Sestino. \nIl Potestà della Badia Tedalda che è di terza classe, \ndipende nel criminale e per gli atti di governo dal Vicario \nR. di Sestino, dove risiede pure la cancelleria \ncomunitativa. Il suo ufizio per l’esazione del Registro è in \nSan Sepolcro, quello delle Ipoteche in Arezzo. \nDal quadro che qui appresso si riporta della popolazione \ndi questa Comunità a tre epoche diverse si rileva un fatto \nrarissimo nella storia economica del Gran Ducato, dove \nquasi tutti i paesi hanno aumentato con i mezzi di risorse \nil numero delle famiglie, e degli individui, mentre nella \nComunità della Badia Tedalda è accaduto il contrario. \nQuale ne sia stata la causa, lascio ai lettori l’indagarla. – \nVedere SESTINO. \n \nQUADRO della Popolazione della Comunità della \nBADIA TEDALDA a tre epoche diverse \n \nPopolazione dell'anno 1833 \n \n- nome del luogo: BADIA TEDALDA, titolare della \nchiesa: S. Michele (Prioria, già Abazia), popolazione n° \n- nome del luogo: Caprile, titolare della chiesa: S. \nBartolommeo (Prioria), popolazione n° 196 \n- nome del luogo: Castellacciola, titolare della chiesa: SS. \nStefano e Lorenzo (Cura), popolazione n° 145 \n- nome del luogo: Cicognaja, titolare della chiesa: S. \nArduino (Cura), popolazione  n° 110 \n- nome del luogo: Fresciano, titolare della chiesa: SS. \nPietro e Paolo (Pieve), popolazione n° 155 \n- nome del luogo: Monte Battolino, titolare della chiesa: \nS. Tommaso (Cura), popolazione  n° 64 \n- nome del luogo: Montefortino, titolare della chiesa: S. \nAndrea (Cura), popolazione n° 70 \n- nome del luogo: Monte la Breve, titolare della chiesa: S. \nMartino (Cura), popolazione n° 128 \n- nome del luogo: Pratieghi, titolare della chiesa: S. Maria \n(Pieve), popolazione n° 134 \n- nome del luogo: Roffelle, titolare della chiesa: S. Maria \n(Cura), popolazione n° 185 - nome del luogo: S. Sofia in Marecchia, titolare della \nchiesa: SS. Maria e Sofia (Cura), popolazione n° 121 \n- nome del luogo: Stiavola, titolare della chiesa: S. \nCristofano (Cura), popolazione n° 64 \n- nome del luogo: Via Maggio, titolare della chiesa: S. \nEmilio (Cura), popolazione n° 133 \n- Totale n° 1925 \n \nPopolazione della Comunità della BADIA TEDALDA \n \n- nell'anno 1551: n° 3734 \n- nell'anno 1745: n° 1908",
    "original_title": "BADIA TEDALDA",
    "byte_offset": 917965
  },
  {
    "context": "",
    "title": "BADIA A TEGA",
    "body": "– Vedere (ERRATA: BADIA di \nSELVAMONDA) TEGA.",
    "original_title": "BADIA A TEGA",
    "byte_offset": 935311
  },
  {
    "context": "– Vedere BADIA di S. MUSTIOLA a ",
    "title": "BADIA A TORRI",
    "body": "TORRI.",
    "original_title": "BADIA A TORRI",
    "byte_offset": 935378
  },
  {
    "context": "o DI SS. FLORA E LUCILLA. ",
    "title": "BADIA DI TORRITA",
    "body": "All’ingresso settentrionale della Val di Chiana \nattualmente parrocchia del piviere di S. Mustiola a \nQuarto, Comunità Giurisdizione Diocesi e \nCompartimento di Arezzo, da cui è tre miglia a ostro. – \nEbbe nome da un monastero di Benedettini prima che si \nrecassero ad abitare la Badia di S. Flora di Arezzo. \nGiaceva sopra una collinetta detta tuttora di S. Fiora fra la \nstrada Regia perugina e il canale maestro della Chiana, \npresso Capo di Monte e la Chiusa de’Monaci. È stato \nsenza dubbio questo uno dei più antichi e più celebri \nmonasteri che i Cassinensi contassero nella Toscana; \npoiché non ostante manchi l’età precisa della sua \nfondazione, si sa che esso esisteva sino dal principio del \nsecolo X, da due diplomi concessi, nel 933 e 939, a suo \nfavore dai Re Ugo e Lotario. Col primo diploma, ad \nistanza del vescovo di Arezzo fu conferito alla \ncongregazione monastica di S. Flora e S. Lucilla la chiesa \ndi S. Maria di Montione nel piano di Arezzo, le terre di \nmonte Florentino  acquistate dalla regina Berta loro \nmadre, una parte della selva di Mugliano a Capo di Monte \ne a Querceto, la chiesa di Campo Regi  ec. L’altro \nprivilegio dato in Perugia ai 31 Maggio del 939, sembra \nuna conferma e ampliazione dell’antecedente (ANNAL. \nBENEDETT.) – Il Muratori che scuoprì nell’archivio di \nS. Flora di Arezzo il privilegio del 933, che fu pure la più \nantica pergamena da esso trovata in quel monastero, \nriportò nelle sue Antichità Estensi vari placiti relativi alla \nChiusura, o bandita denominata Obertenga, una porzione \ndella quale Chiusa fu donata alla Badia di S. Flora sino \ndai suoi primordii. – Vedere CHIUSURA OBERTENGA. \nNel 1010 ai 24 marzo, nel palazzo di Cesa in Val di \nChiana, davanti al vescovo di Arezzo Elemberto, fu \npromosso una lite per un podere situato nel casale di \nQuarto in Val di Chiana reclamato dai monaci di S. Flora \ndi Torrita contro l’usurpatore col reclamare il barbaro \ngiudizio, detto della Pugna. (MURAT. Ant. M. Aevi) –  \nNel marzo 1071 fu dato un placito nella chiesa della \nBadia di Capolona a favore dell’abate e monastero di S. \nFiora, presente fra gli altri magnati Uberto figlio del fu \n\nUberto di Soffena, rammentato da S. Pier Damiano. – \nVedere BADIA di SOFFENA.  \nSino dal secolo XI i Cassinensi di S. Flora di Torrita \ncominciarono a tenere un ospizio dentro la città di \nArezzo, dopo che il vescovo Immone gli assegno (anno \n1043) la chiesa di S. Pietro maggiore, ripresa \nposteriormente dal vesovo Guglielmino Ubertini per \ninnalzarvi nel suo locale la Cattedrale di Arezzo. – Vedere \nArezzo. \nL’altra chiesa di San Pier piccolo, situata presso alle mura \ndel primo cerchio della stessa città, era stata data \nda’CC.di Montauto e di Chitignano alla loro Badia di \nSelvamonda, allorché nel 1204 passò in permuta ai \nmonaci di S. Flora già stanziati in Arezzo (ANNAL. \nCAMALD.). \nLa parrocchia dell’Abazia di Torrita fu per lunga età \namministrata da un monaco della famiglia di Arezzo, sino \na che soppressa anche questa Badia nel 1810 venne \nassegnata la congrua ad un parroco inamovibile. \nEssa conta 286 abitanti.",
    "original_title": "BADIA DI TORRITA",
    "byte_offset": 935440
  },
  {
    "context": "",
    "title": "BADIA DI S. TRINITA IN ALPI, o di FONTE BENEDETTA",
    "body": "– Vedere ABAZIA di S. TRINITA \ndell’ALPI.",
    "original_title": "BADIA DI S. TRINITA IN ALPI, o di FONTE",
    "byte_offset": 938628
  },
  {
    "context": "",
    "title": "BADIA AL TRIVIO",
    "body": "– Vedere ABAZIA del TRIVIO.",
    "original_title": "BADIA AL TRIVIO",
    "byte_offset": 938731
  },
  {
    "context": "(S. Salvatore).",
    "title": "BADIA DI VAJANO",
    "body": "In Val di Bisenzio, \nsulla destra ripa di questo fiume contigua al borgo \nomonimo nel piviere di Usella, Comunità Giurisdizione \nDiocesi e 7 miglia toscane a settentrione di Prato, \nCompartimento di Firenze. \nFu una delle antiche badie dei Vallombrosani, la cui \nfondazione risale al secolo XI, dichiarata dipendente dalla \nSede apostolica da Urbano II nella bolla spedita il 6 \nagosto 1090 alla congregazione di Vallombrosa, e \nconfermata da molti altri pontefici nei secoli successivi. – \nLa più antica memoria relativa alla Badia in questione la \ntrovo in una pergamena del 3 agosto 1086. Si tratta di una \npromessa del conte Ugo figlio del fu conte Guglielmo \nBulgaro, il quale trovandosi nella chiesa di S. Ippolito di \nVernio territorio fiorentino, si obbliga in faccia dell’abate \ndi S. Salvatore di non recare molestia ad alcune \npossessioni del suo monastero situate nell’Appennino di \nBologna e in altri contadi. Infatti questa Badia possedeva \nsino d’allora sul dorso dell’Appennino, nella Diocesi e \nterritorio di Bologna, varie sostanze assegnate a un \nospedale posto sulla pubblica via nel piviere di \nPontecchio. Al quale ospizio riferiscono varie donazioni \nfatte in mano dell’abate di Vajano sotto gli anni 1119, \n1122, 1138, 1203, ec. \nAltro spedale dipendente dalla stessa Badia esisteva sino \ndal 1200 nel borgo di Vajano, per comodo de’pellegrini \nche attraversavano l’Appennino per la Valle del Bisenzio. \n– Era di padronato della stessa Badia, sino dal 1260, la \nchiesa de’SS. Biagio e Martino a Cantagallo, il qual \ndiritto essa continuò a conservare nei secoli posteriori, \nnon senza dover sostenere lunghe controversie con la \nComunità di Cantagallo, per dipendenza di pascoli. – Le numerose enfiteusi fatte dagli abati di Vajano con gli \nabitanti di Sofignano, di Casi, di Cerreto, di Pupigliano, di \nMigliano e di tante altre ville lungo il Bisenzio, e \nnell’Appennino di Vernio, provano quanto fosse esteso e \npingue il patrimonio della Badia in questione. \nCiò bastò perché, al pari dei più doviziosi monasteri, \nanche questo fosse dato in commenda; e con simile titolo \nlo godè per qualche tempo il cardinale Giovanni \nde’Medici, che lo rinunziò alla congregazione \nVallombrosiana insieme con le badie di Coltibuono e di \nPassignano, mediante una pensione di 2000 scudi. – \nVedere ABAZIA di PASSIGNANO. \nLa chiesa e il chiostro della Badia di Vajano furono \nrialzati dai fondamenti nel secolo XVII inoltrato. Opera \ndei fratelli Flora o Floris è la vasta tela che occupa tutta \nla tribuna di questa vaga chiesa. Fu compìta nel 1693 al \ntempo dell’abate Ilario Garbi. La famiglia Vallombrosana \nstette costantemente in Vajano sino al 1810, epoca della \nsua soppressione, lasciando alla cura dell’anime un \nparroco congruato. \nLa parrocchia di S. Salvatore a Vajano è la prima filiale \ndella pieve di Usella, ed ha il Privilegio del fonte \nbattesimale. Essa conta 502 abitanti – Vedere VAJANO \ndi Val di Bisenzio.",
    "original_title": "BADIA DI VAJANO",
    "byte_offset": 938783
  },
  {
    "context": "",
    "title": "BADIA DI VALLE ACERETA",
    "body": "– Vedere ABAZIA di \nACERETA.",
    "original_title": "BADIA DI VALLE ACERETA",
    "byte_offset": 941820
  },
  {
    "context": "",
    "title": "BADIA DI VALLEBENEDETTA",
    "body": "– Vedere S. GIO. \nGUALBERTO A VALLEBENEDETTA.",
    "original_title": "BADIA DI VALLEBENEDETTA",
    "byte_offset": 941880
  },
  {
    "context": "",
    "title": "BADIA DI VALLOMBROSA",
    "body": "– Vedere \nVALLOMBROSA (EREMO DI).",
    "original_title": "BADIA DI VALLOMBROSA",
    "byte_offset": 941958
  },
  {
    "context": "in Maremma.",
    "title": "BADIA VECCHIA DI COLONNA",
    "body": "– Vedere BADIA di SESTINGA.",
    "original_title": "BADIA VECCHIA DI COLONNA",
    "byte_offset": 942021
  },
  {
    "context": "",
    "title": "BADIA DI S. VENANZIO a CEPARANA",
    "body": "– Vedere  \nCEPARANA in Val di Magra.",
    "original_title": "BADIA DI S. VENANZIO a CEPARANA",
    "byte_offset": 942095
  },
  {
    "context": "all’Isola di Tiro.",
    "title": "BADIA DI S. VENERIO",
    "body": "– Vedere S. \nMARIA DELLE GRAZIE al Golfo della Spezia.",
    "original_title": "BADIA DI S. VENERIO",
    "byte_offset": 942172
  },
  {
    "context": "",
    "title": "BADIA DI VERGHERETO",
    "body": "– Vedere VERGHERETO.",
    "original_title": "BADIA DI VERGHERETO",
    "byte_offset": 942275
  },
  {
    "context": "(S. Virianus in Ajole).",
    "title": "BADIA DI S. VERIANO",
    "body": "Sul dorso \ndei poggi che stanno alle spalle di Arezzo fra l’Alpe di \nCatenaja e il Monte Marzana, alla sinistra del torrente \nCerfone nella Valle Tiberina, Comunità Giurisdizione \nDiocesi e Compartimento di Arezzo da cui è circa 8 \nmiglia toscane a levante. \nFu Badia dei Camaldolensi fondata nell’anno 1095 da due \nfratelli signori di Monterchi, i quali le assegnarono in dote \ncase e terreni posti nel casale di Seano nel Cortonese. \n\nTrovasi nella serie delle tante badie, monasteri, eremi e \npriorati posseduti e confermati dai pontefici alla \ncongregazione di Camaldoloi. In vigore di un breve del \npontefice Leone X, che accordava la riunione della Badia \ndi S. Veranio dopo la morte dell’abate, mancato questo \nnel 1537, fu il monastero suddetto con le sue entrate \nammensato all’Eremo di Camaldoli, il di cui maggiore lo \nassegnò al monastero degli Angeli a Firenze, con l’onere \ndi mantenere un sacerdote per servizio della parrocchia di \nS. Veriano, la quale appartiene al piviere di Rauco sul \nCerfone. \nLa cura di S. Veriano ha una popolazione di 194 abitanti.",
    "original_title": "BADIA DI S. VERIANO",
    "byte_offset": 942324
  },
  {
    "context": "(S. Michele).",
    "title": "BADIA DELLA VERRUCA",
    "body": "Nel Val \nd’Arno di Pisa sul poggio della Verruca, Comunità \nGiurisdizione e 4 miglia toscane a ponente di Vico \nPisano, Diocesi e Compartimento di Pisa. \nSebbene alcuni scrittori contassero questa fra le sette \nBadie fondate dal conte Ugo marchese di Toscana, essa \nquell’epoca non era più che un priorato dato ad enfiteusi \nnel 999 dal vescovo di Lucca all’abate del Monastero di \nS. Salvatore a Sesto presso il lago di Bientina, cui \nnell’anno 996 l’imperatore Ottone III aveva concesso la \nrocca della Verruca. (Puccinelli Cronache della Badia \nfiorentina – Memorie Lucchesi T.IV) Dai Benedettini \npassò ai Cistercensi di S. Ermete d’Orticaja presso Pisa \nsino dal secolo XIII. Entrambi i monasteri dipendevano \nda una stessa amministrazione, per quanto durante \nqualche tempo si eleggessero gli abati dell’una e l’altra \nAbazia sotto l’approvazione di quello di S. Galgano e del \npontefice. (Archivio Diplomatico Fiorentino Primaziale, e \nS. Bernardo di Pisa). \nS’ignora l’epoca dell’abbandono di questa Badia, \nquantunque la storia autorizzi a credere che restasse \nabbattuta all’occasione de’guasti recati dall’oste \nfiorentino nel 1405, mentre assediava la rocca della \nVerruca che fu poi disfatta nel 1432, e fra le cui macerie \nsi trovano tuttora alcuni meschini avanzi dellla chiesa di \nS. Michele. (TARGIONI Viaggi) – Vedere VERRUCA di \nPISA.",
    "original_title": "BADIA DELLA VERRUCA",
    "byte_offset": 943459
  },
  {
    "context": "(S. M aria).",
    "title": "BADIA DI VIGESIMO",
    "body": "In Val di Sieve nella \nComunità e Giurisdizione di Barberino di Mugello, da cui \nè appena mezzo miglio a ponente Diocesi e \nCompartimento di Firenze. \nEbbe nome di Vigesimo probabilmente dalla ventesima \npietra miliare lungo l’antica strada municipale che da \nFirenze si dirige  nell’Appennino di Vernio e dello Stale, \ntraversando per Val di Marina il giogo delle Croci a \nCombiate fra Monte Murello e la Calvana. \nFu un priorato dei Vallombrosani soggetto alla Badia di \nPassignano insieme con l’ospedale di Combiate, o alle \nCroci. Devono entrambi la loro origine ai Cattani di \nCombiate, ossia di Barberino, i quali nel 1120 venderono \ne rinunsiarono il giuspadronato della chiesa di S. Maria in \nVigesimo  e dello spedale di Combiate all’abate e monaci \ndi Passignano. \nIl più antico atto di giuspadronato comparisce in una \nmembrana Passignanese del mese di marzo 1074, quando \nGuido del fu Manfredo da Barberino e Rodolfo di lui figlio promisero a Leto abate di Passignano di non recare \nmolestia ai possessi spettanti alla chiesa di S. Maria in \nVigesimo , in luogo detto Valle, nel piviere di S. Gavino in \nMugello; per la quale promessa i Cattani riceverono in \nricompensa una veste di volpe. – Altri Longobardi di \nCambiate, Uberto e Teuderico figli di Ugo, stando in \nVigesimo nel maggio dell’anno 1078, offrirono delle terre \nposte in Selvapiana allo spedale d’Affrico situate nelle \nappartenenze del castello di Combiate, stato da essi \nrinunziato al monastero di Passignano per servizio dei \npoveri e dei pellegrini. \nNel 1110 (ai 30 marzo) altra donazione per la chiesa di S. \nMaria a Vigesimo fece all’abate Ugo di Passignano un \nAlberto di Pagano da S. Andrea a Vigesimo, e nel 1115 \n(di febbrajo) il prete Azzo rinunziò al monastero di \nPassignano per la chiesa di S. Maria suddetta tutte le case, \nterre e vigne che possedeva nelle corti di Barberino e nel \nvico di Vigesimo. –  \nNon ostante tante elargità, vendite e rinunzie, i Cattani di \nCombiate, e di Barberino, con l’estesa loro consorteria \ndegli Ubaldini, Cavalcanti, ec; dopochè ritenevano il \ndominio diretto dei fondi donati, si ripigliavano bene \nspesso ad ogni elezione di abate, o per altri motivi, quei \ndiritti e offerte che essi avevano fatto ai luoghi pii. – Il \nqual vero emerge luminoso dalla storia dei monasteri. \nUna meno dubbia prova di ciò trovasi in una membrana \nsuperstite dell’archivio Passignanese, attualmente nel R. \ndiplomatico di Firenze. \nÈ un atto di vendita e rinunzia fatto nel 1170, da messere \nTurpino e messere Ugo figli di Uberto Alpigiano da \nCombiate e da molti altri consorti e nobili di contado, i \nquali per cento lire di denari vecchi lucchesi venderono a \nUgo abate di passignano, che acquistava in nome del suo \nmonastero, lo spedale di Combiate, quello di Pian Alberti, \nora di S. Giovanni in Val d’Arno, la canonica e chiesa di \nS. Maria a Vigesimo , quella di S. Bartolomeo a Scampata \ndi Figline, e in generale tutti gli altri luoghi pii di loro \npadronato posti nelle Diocesi di Firenze e di Fiesole, con \nla promessa di non vendere nè alienare, o in alcun modo \nobbligare o rinunziare ad altri i diritti stessi che essi \ndichiaravano di avere sul monastero di Passignano. \nSimili fatti desunti da documenti sincroni, mentre \ndistruggono la supposta fondazione e successiva \ndonazione della chiesa e monastero di Vigesimo fatta, nel \n1120, dal vescovo di Fiesole a favore di Ambrogio abate \ndi Passignano, e riportata dal Brocchi nella Descrizione \ndel Mugello, giovano altronde a tenerci in guardia da \ncerte Ricordanze scritte di buona fede da qualche parroco \ne registrate nei vecchi libri parrocchiali. \nAl priorato di S. Maria di Vigesimo riferisce un breve \nspedito nel 1170 da Giulio vescovo di Firenze ai tre priori \ndi Vigesimo, di Figline, e di Alfiano, con il qualenotifica \nloro la facoltà accordatagli dal pontefice Alessandro III di \nricevere all’unità della fede i scismatici, (vale a dire i \nseguaci dell’imperatore Federigo I, ossiano i Ghibellini); \ne la risoluzione da esso fatta di rinunziare alla chiesa il \nmonastero di Passignano mediante l’avere ristabilito al \nsuo governo l’abate Ugo. Quindi invitava i nominati \npriori a mandare a Firenze quello di Vigesimo, quando \navessero ragioni da opporre all’elezione del vecchio abate \ndi Passignano. \nEcco un altro documento confacente a dimostrare, che il \nvescovo Giulio era tornato nella sua sede almeno due anni \ninnanzi di quello che riferì il Cerracchini nella cronologia \ndei Vescovi e Arcivescovi di Firenze. – Il priorato di S. \nMaria a Vigesimo trovasi nominato in una bolla da \nAlessandro III diretta nell’ottobre del 1177 a Ugo priore \ndella medesima e ai monaci suoi confratelli. – Il \nmonastero di Vigesimo non fu mai Abazia, per quanto \nesso ne porti il titolo in grazia dell’Abate di Passignano, \ncui il priorato di Vigesimo si mantenne soggetto sino alla \nsua soppressione (anno 1810). – Dopo tale epoca la chiesa \nparrocchiale di S. Maria a Vigesimo fu amministrata da \nun curato congruato, quindi dichiarata priora secolare \ndall’Arcivescovo di Firenze, con decreto del 21 febbrajo \n1821, poco innanzi che venisse assegnata alla nuova pieve \ndi S. Silvestro a Barberino. \nLa chiesa di Vigesimo fu riedificata e abbellita nel secolo \nXVIII, ed era il suo altare maggiore decorato di una \nbellissima tavola attribuita a Domenico Ghirlandajo. –  \nVedere BARBERINO di MUGELLO,e VIGESIMO. \nLa prioria abbaziale di Vigesimo ha una popolazione di \n224 abitanti.",
    "original_title": "BADIA DI VIGESIMO",
    "byte_offset": 944889
  },
  {
    "context": "",
    "title": "BADIA DEL VIVO",
    "body": "– Vedere EREMO DEL VIVO.",
    "original_title": "BADIA DEL VIVO",
    "byte_offset": 950466
  },
  {
    "context": "",
    "title": "BADIA (PONTE ALLA)",
    "body": "Borgata cui dà il nome un \nponte di pietra che cavalca il torrente Mugnone un miglio \ne mezzo a grecale-settentrione di Firenze, tra la Badia \nFiesolana e il magnifico palazzo di campagna edificato \ncirca il 1520 da Jacopo Salviati, ora dei principi Borghesi \ndenominato la Badia. Il Ponte alla Badia è noto ai paesisti \nper il pittorico effetto della sua forma e situazione in \nquella foce fiancheggiata a ponente dal poggio della \nLastra, a levante da quello su cui risiede Fiesole con le \nnumerose ville che l’attorniano da tutti i lati. – Vedere \nABAZIA FIESOLANA.",
    "original_title": "BADIA (PONTE ALLA)",
    "byte_offset": 950514
  },
  {
    "context": "",
    "title": "BADIACCIA A MONTE MURO",
    "body": "– Vedere BADIA di \nMONTE MURO.",
    "original_title": "BADIACCIA A MONTE MURO",
    "byte_offset": 951114
  },
  {
    "context": "(A batia in Curte Luponis) in Val di Chiana.",
    "title": "BADICORTE",
    "body": "Casale e chiesa parrocchiale sotto il titolo di S. \nBartolommeo, nel piviere Comunità e 2 miglia toscane a \nsettentrione di Marciano, Giurisdizione e 5 miglia toscane \na greco di Lucignano, Diocesi e Compartimento di \nArezzo. \nFu una piccola Badia data al maggiore di Camaldoli dai \nsuoi fondatori sino al 1097. La chiesa intitolossi a S. \nMichele, quindi a S. Niccola, sotto i quali nomi trovasi \nconfermata nei brevi concessi dai pontefici alla \ncongregazione di Camaldoli. Era questa Badia situata nel \npoggio, dove anteriormente alla sua fondazione esisteva il \nCastello  e Corte di Lupone presso la via che andava a \nCesa  e quella che guidava dalla diruta pieve di Ficareto \n(ora di Marciano) all’Ortale dei signori da Nasciano . – I \nbeni della Badia di Corte lupone, o di Badicorte, furono \nalienati nel 1487 d’ordine di Delfino maggiore di \nCamaldoli, che gli assegnò ai creditori del monastero \ndegli Angeli a Firenze. Dopo tal’epoca la chiesa di Badicorte cambiò di patroni spirituali e temporali, \nriconosciuta d’allora in poi sotto il titolo di S. \nBartolommeo con curato dipendente dal pievano di \nMarciano. – Vedere MARCIANO. \nLa parrocchia di Badicorte ha una popolazione di 371 \nabitanti.",
    "original_title": "BADICORTE",
    "byte_offset": 951176
  },
  {
    "context": "in Val di Fine altrimenti dette le BADIE di S. DONNINO di PISA,",
    "title": "BADIE (LE DUE)",
    "body": "nella Comunità e \nparrocchia della Castellina Marittima, da cui distanno le \nsue vestigia circa 2 miglia toscane a libeccio nella \nGiurisdizione e quasi 4 miglia toscane a levante di \nRosignano, Diocesi e Compartimento di Pisa. \nLa storia di questi due monasteri annessi è alquanto \noscura, siccome poco noto ai viaggiatori è il luogo dove si \ntrovano tuttora gli avanzi della chiesa e dell’annesso \nclaustro nascosti fra le macerie in una selva di lecci presso \nle cave di alabastro, e fra le rupi sconnesse di gabbro, \ndalle quali precipita il torrente Pescera. \nLa denominazione generica delle due Badie trasse \nl’origine da due monasteri distinti, sebbene entrambi si \ndicessero situati in luogo anticamente appellato MOXI. \nUno di essi portava per titolare S. Salvatore, l’altro S. \nMaria, S. Quirico e S. Torpè, sebbene più comunemente \nsi dicesse di S. Quirico a Moxi o anche delle Colline. \nDella Badia di S. Quirico si trova fatta la prima menzione \nin una carta del 1034 riportata dagli Annalisti \nCamaldolensi. Spetta essa a una donazione rogata in loco \net finibus Moxi  a favore del monastero prenominato, \nrappresentato da Bono suo abate. Altra membrana della \nPrimaziale di Pisa fu scritta presso la pieve di S. Giovanni \ndi Vada, li 26 aprile 1043, a favore del monastero di S. \nQuirico e S. Maria a Moxi . È un’offerta di terreni posti \nnei confini di Val di Perga, oggi detta Valisperga, lungo \nil fiume Fine, a Montione e altrove. (MURAT. Ant. M. \nAev.) \nAlla Badia di S. Salvatore a Moxi  riferisce una bolla del \n19 settembre 1106 diretta da Pasquale II a Benedetto \nabate della medesima. –  A questo monastero fu riunito \nl’altro di S. Quirico distante mezzo miglio dall’altro, sotto \nl’ubbidienza di un solo abate, conservando al suo abate il \ntitolo onorifico. Uno di questi fu quel Francesco da \nOrvieto abate di S. Quirico delle Colline, che nel 1319 \nleggeva Decretali nell’Università di Pisa. (FABBRONI, \nHist. Accad. Pis. T. I) \nLe due Badie con il loro patrimonio vennero aggregate al \npriorato di S. Donnino fuori di Pisa, con bolla di Urbano \nVI del 1384, quando già da 60 anni addietro non vi erano \npiù monaci che vi abitassero. (MATTH. Hist. eccl. pis.) \nSi dicono attualmente Le Badie dell’Arcidiaconato , per \nessere stato assegnato il suo patrimonio a questa dignità \ndel clero di Pisa, dopo venuta a mancare la Badia di S. \nDonnino. \nLe Badie furono trovate rovinate affatto nella visita \nDiocesana del 1598. Quella di S. Salvatore conserva \nancora una porzione di mura della chiesa, la quale era \nfabbricata di grandi pietre quadrate con la facciata spartita \na pilastri e a strisce di marmo bianco e di serpentino con \ncapitelli rozzamente scolpiti. Sopra l’architrave della \nporta esisteva un basso rilievo trasportato in una chiesa \ndella Castellina Marittima. In esso è scolpito il Salvatore \n\ncon i simboli dei 4 evangelisti, dov’è il nome di chi \nl’eseguì nel seguente verso:  \n \nOpus quod videtis, Bonus amicus fecit. \n \nIl piano della diruta chiesa è coperto di macerie, tra le \nquali vegetano grosse piante di lecci, segno non dubbio \ndella sua invecchiata rovina. \nA contatto della medesima, dal lato che guarda il mare \nincontransi i resti di un altro edifizio presso la base di una \ntorre quadrata, avanzi che dovettero far parte del \nmonastero e suoi annessi. \nCiò che merita maggiore riflessione per la storia dell’arte \nsi è, che fra i vecchi materiali stati in opera in  \nquell’edifizio, si trovano sparsi nel suolo mischi, brecce, \ngabbri del paese, marmi pisani, o di Campiglia, graniti, \nporfidi e altre pietre forestiere, senza riscontrarvi indizio \nalcuno di alabastri, comecché sia questo, quasi direi, il \npaese loro. Un tal fatto darebbe a dubitare, che a quell’età \ngli alabastri della Castellina non fossero conosciuti, o \nalmeno poco apprezzati. – Avvalora il dubbio la scoperta \nstata fatta sulla fine del secolo ultimo decorso di un \nIpogeo Etrusco presso l’antica parrocchia di S. Giovanni \ndella Castellina posta sotto il paese, in luogo detto \nSpicciano. Dentro al quale Ipogeo furono ritrovate urne \ncinerarie di terra cotta, e alcune di esse lavorate a grafito, \no dipinte, altre coperte di vernice nera, passate in Pisa \npresso l’Arcidiacono Venerosi Pesciolini, senza però che \nsiasi rinvenuta in quel sepolcreto alcuna delle tante figure \ndi alabastro, di cui sono costantemente forniti gl’Ipogei \nVolterrani. – Vedere CASTELLINA MARITTIMA.",
    "original_title": "BADIE (LE DUE)",
    "byte_offset": 952467
  },
  {
    "context": "(S. M aria e S. Bartolomeo) in Val di Chiana.",
    "title": "BADIOLA DI BACIALLA",
    "body": "– Piccolo monastero d’ignota origine e \ndestino, poi chiesa parrocchiale attualmente annessa a S. \nLeopoldo a Petraja  nel Piviere di Bacialla, ora di \nTerentola, Comunità Giurisdizione Diocesi e 8 miglia \ntoscane a libeccio di Cortona, presso il Lago Trasimeno, \nCompartimento di Arezzo. \nHo sospettato altrove (Vedere BADIA DI FARNETA) \nche la Badiola di S. Bartolommeo a Bacialla potesse \nriferire al piccolo monastero di Vena da lungo tempo \nperduto, il quale apparteneva al piviere medesimo di \nBacialla ora di Terentola, siccome apparisce da un antico \ncatalogo delle chiese della Diocesi Aretina compilato nel \n1275. – In quello delle chiese Cortonesi trovasi tassata \nall’anno 1410 la Badiola di Bacialla, allora sotto il titolo \ndi S. Maria. \nEra una cura di poche anime soppressa nel declinare del \nsecolo XVIII.",
    "original_title": "BADIOLA DI BACIALLA",
    "byte_offset": 957031
  },
  {
    "context": "",
    "title": "BADIOLA DI COLLE SALVETTI",
    "body": "– Vedere BADIA di \nNUGOLA.",
    "original_title": "BADIOLA DI COLLE SALVETTI",
    "byte_offset": 957934
  },
  {
    "context": "(S. Pancrazio ad Lutum), sul padule di Castiglione (Lacus Prilis)",
    "title": "BADIOLA AL FANGO",
    "body": "nel popolo di S. \nAndrea a Tirli, Comunità Giurisdizione e 3 miglia toscane \na greco di Castiglion della Pescaja, testè di Gavorrano, \nDiocesi e Compartimento di Grosseto. – Esisteva questa Badiola in una lingua di terra fra i marazzi del lago o \npadule di Castiglione della Pescaja, nell’antico isolotto \ndel Lago Prelio, reso celebre da Cicerone per la \nsoperchieria usata dal prepotente senatore Clodio contro il \ncav. Pacuvio, cui tolse il possesso di quest’isoletta per \nedificarvi una villa prossima ad altri suoi predii. \nDopo una immensa laguna di circa 9 secoli si ritrova il \nprimo barlume di questo palustre luogo nel diploma \nconcesso da Lodovico Pio alla Badia di S. Antimo, cui \ndonò fra le altre cose lo stagno dov’era la chiesa di S. \nPancrazio, compresavi la contrada da Monte Tirli sino al \nLuto e dal Luto per la Valle Empia, ossia d’Ampio, sino al \nmare, e di là alla bocca dello Stagno , non escluso lo \nstesso stagno con le barche e i suoi annessi. (TOMMASI \nStoria Senese) – Vedere AMPIO (VALLE dell’) e \nEREMO di S. GUGLIELMO. – A questa stessa località \nvolle riferire il privilegio dato li 17 luglio 1051 da Arrigo \nIII a Teuzzone abate di S. Antimo, allorchè confermò la \nchiesa di S. Giovanni in Piscaria (a Castiglion della \nPescaja)con il vicino palude, le barche, la chiesa di S. \nMaria in Arcione (l’antica parrocchia di Buriano) e altre \ncose ivi espresse. (UGHELLI Ital. Sacr. In Episc. Montis \nLicin.) \nNella contrada infatti qui sopra descritta sorsero nei secoli \nsusseguenti due monasteri di Benedettini, dipendenti in \norigine dall’abate di S. Antimo innanzi che si erigesse nei \nmonti di Tirli il famoso Eremo dello Stabbio di Rodi, \nfondato da S. Guglielmo per la nuova congregazione che \nda esso ebbe nome di Guglielmiti. \nLa Badiola di S. Pancrazio al Fango era preseduta da un \nabate per nome Giovanni, allorchè questi, con istrumento \ndel 1 di agosto 1180 rogato nel chiostro della stessa \nabazia, in presenza di vari testimoni fece una permuta di \npossessioni con l’abate Ranieri di Sestigna. – (Vedere \nBADIA di SESTIGNA)  \nIl monastero di S. Pancrazio fu compreso nei Registri \nVaticani di Cencio Ca merario fra quelli immediatamente \nsoggetti alla corte di Roma, alla quale pagava un annuo \ntributo di 12 denari. \nLa Badia del Fango è segnalata nei diplomi imperiali \nconcessi alla città di Pisa da Arrigo VI, Ottone IV, \nFederigo II e Carlo IV, come luogo spettante alla pisana \ngiurisdizione, e il punto più meridionale dei suoi possessi \nnel continente di Toscana. – Vi fu infatti alla Badia al \nFango una torre con presidio pisano, siccome lo prova un \nrogito fatto li 6 ottobre 1340 nella curia di detta Badia, \nper il quale il sergente della Torre medesima nominò un \nsuo procuratore a fine di riscuotere dal Comune di Pisa la \nsua paga. (ARCH. DIPL. FIOR.  Primaziale di Pisa) \nAltre membrane appartenenti al monastero di S. Lorenzo \nalla Rivolta, attualmente nel R. Archivio Diplomatico di \nFirenze, fanno menzione del Castello della Badia al \nFango sotto gli anni 1322 e 1338. \nDopo però la prima metà del secolo XIV non s’incontrano \npiù memorie della Badia al Fango, nè del suo castello.",
    "original_title": "BADIOLA AL FANGO",
    "byte_offset": 957995
  },
  {
    "context": "",
    "title": "BADIOLA DI S. MARIA IN MAMMA",
    "body": "Attualmente \nprioria nel Val d’Arno superiore sulla destra ripa del \nfiume, nella Comunità Giurisdizione e mezzo miglio \ntoscano a greco di S. Giovanni, Diocesi di Arezzo, \nCompartimento di Firenze. \n\nÈ una delle più antiche chiese possedute in Toscana dalla \nBadia de’Benedettini di Nonantola, nominata nel diploma \nche credesi concesso da Carlo Magno al monastero \nNonantolano. Ma poiché di quel documento, siccome \nosservano col Tiraboschi varii scrittori, non devesi far \ngran conto, noi abbiamo però altre meno dubbie prove \nsull’antico giuspadronato che gli abati di Nonantola \nesercitavano nella Badiola in Mamma e sue dipendenze. – \nEra tributario di questa il popolo del castelluccio di San \nMariano, di cui pochissime tracce ritrovansi nel poggetto \nstesso della Badiola, 200 passi a levante della chiesa. – Il \npiù antico documento relativo a ciò è un istrumento della \nBadia di Nonantola del 1125. – Con atto de’19 maggio \n1222 l’abate di Nonantola nominava di pieno diritto il \nrettore del castello S. Mariano, e nel 1252 il priore di S. \nMaria in Mamma ricorreva davanti al potestà di Firenze \ncontro l’usurpazione fatta del castello S. Mariano da quel \nprepotente Ranieri de’Pazzi che Dante figurò balzato nel \nsettimo orribile cerchio dell’inferno, \n \nOve la tirannia convien che gema. \n                    (INFERNO CANTO XII) \n \nIl castello di S. Mariano fu distrutto per ordine della \nRepubblica fiorentina al principiare del secolo XIV; dopo \nla qual’epoca la Badiola portò per qualche tempo il \ndoppio titolo di S. Maria in Mamma e S. Mariano. \n(TIRABOSCHI Stor. Nonant.) \nFra i possessi o padronati della Badiola contavasi in quei \ntempi un ospedale a Monte Marciano, traslato nel 1346 \nalla villa di Renaccio, la di cui chiesa di S. Silvestro fu un \ndì manuale della stessa Badia: siccome lo era quella di S. \nBenedetto a Treggiaja innanzi che il vescovo di Arezzo \nl’assegnasse nel 1571 alle monache di S. Michele alla \nGinestra presso Montevarchi. (località citata) \nNei secoli XIII e XIV prendeva il nome dalla vicina \nBadiola un’Isola in Arno dirimpetto al suo Poggio e al \ncastello di S. Giovanni, detta anche Isola di S. Maria per \nesser in gran parte di proprietà della Badiola. \nIl priore di S. Maria in Mamma nominavasi dall’abate di \nNonantola, di cui faceva le funzioni di vicario per i \npossessi del Val d’Arno superiore, sino che Pio II con \nbreve spedito in Mantova il dì 7 agosto 1549, dopo averla \ndata in benefizio all’abate Antonino degli Olivetani di S. \nBernardo di Arezzo, ammensò la Badiola con i suoi \npossessi e ragioni al monastero delle Brigidiane del \nParadiso in Pian di Ripoli, con facoltà all’abate \ncommendatario di ritenere il titolo e di poter fare le \nfunzioni abaziali nella stessa chiesa, con una pensione di \n40 fiorini d’oro l’anno a carico delle monache Brigidiane. \n– Alla soppressione di queste, nel secolo XVIII furono \nassegnati tutti i suoi possessi e giuspadronati allo spedale \ndi Bonifazio a Firenze. (ARCH. DIPL. FIOR.  Ospedale di \nBonifazio) \nLa Badiola di S. Maria conta 281 abitanti.",
    "original_title": "BADIOLA DI S. MARIA IN MAMMA",
    "byte_offset": 961286
  },
  {
    "context": "in Pian di Ripoli, o S. Maria di Fabroro,",
    "title": "BADIUZZA AL PARADISO",
    "body": "già parrocchia suburbana, traslocata \nnel Secolo XVIII nella vicina chiesa del soppresso \nmonastero delle Brigidiane al Paradiso, Comunità \nGiurisdizione e 2 miglia toscane a occidente del Bagno a Ripoli, Diocesi e Compartimento di Firenze. \nDue monasteri della stessa regola dei Pulsanensi, uno di \nScalze l’altro di Scalzi si trovavano nei primi secoli dopo \nil mille in Pian di Ripoli. Quando poi l’uno e l’altro \nfossero fondati non si trova rimembranza alcuna. Quello \ndelle femmine Scalze, che esisteva nel principio del \nsecolo XIII, era di padronato degli Amidei, de’Gherardini \ne degli Alberti, benchè dipendesse dall’abate dell’altro \nmonastero di S. Maria di Fabroro abitato dai Scalzi della \nriforma Benedettina di Pulsano – Nel 1339 le Scalze si \ncercarono un più sicuro asilo in Firenze in via S. Gallo nel \nmonastero che si intitolò a S. Maria Intemerata, o della \nNeve, sino a che un secolo dopo furono soppresse dal \npontefice Eugenio IV. – La più antica memoria della \nBadiuzza di S. Maria de’Scalzi, o di Fabroro, par che si \ntragga da un istrumento dell’anno 1181 dell’archivio della \nMetropoli fiorentina dove si nomina a confine di alcune \npossessioni la chiesa di S. Maria de’Scalzi. Che fino \nd’allora fosse costituita in Badia lo fa conoscere un \nistrumento rogato il I settembre 1208 nel chiostro di S. \nMaria degli Scalzi, col quale D. Guido abate ed economo \ndella medesima col consenso del capitolo vendè alcune \nterre. (ARCH. DIPL. FIOR. Vallombrosa) \nLa Badiuzza di Fabroro era già desolata e cadente, \nallorchè il pontefice Giovanni XXIII con bolla degli 8 \ngiugno 1411 ordinò che venisse ammensata al vicino \nmonastero di S. Brigida del Paradiso, con l’onere di \nmantenervi un sacerdote per il servizio divino e per gli \nobblighi della cura; la quaqle fu tolta di là e trasportata \nnella chiesa di S. Maria e S. Brigida delle Brigidiane dopo \nla loro finale soppressione nel 1776, rilasciando la chiesa \ndella Badiuzza a una compagnia laicale, che ridusse in \nmigliore foggia il fabbricato con aggiungere la torre del \ncampanile. – Vedere SS. MARIA e BRIGIDA al \nPARADISO in Pian di Ripoli, dove sono 283 abitanti.",
    "original_title": "BADIUZZA AL PARADISO",
    "byte_offset": 964438
  },
  {
    "context": "(S. Maria).",
    "title": "BADIUZZA A UGHI",
    "body": "Nel Val d’Arno \nfiorentino, presso S. Donato alla Collina dell’Apparita, \nattualmente semplice parrocchia nel piviere dell’Antella, \nComunità Giurisdizione e 5 miglia toscane a scirocco del \nBagno a Ripoli, Diocesi e Compartimento di Firenze.  \nFu priorato dei Vallombrosani sino dal secolo XII, \nconfermato a quella congregazione da un breve \nd’Innocenzo III del 1 giugno 1204. – La più antica \nmemoria relativa al giuspadronato di questa chiesa la \ntrovo in una membrana dell’Archicenobio di Vallombrosa \ndel 18 aprile 1188, scritta nella Curia Vallombrosana di \nS. Maria a Ughi. È relativa a un atto di donazione di beni \nposti nella parrocchia di S. Maria a Ughi, e in quella di S. \nDonato in Collina piviere dell’Antella. \nEssa non fu altro che un priorato dipendente dall’abate di \nVallombrosa, che nominava il priore di S. Maria a Ughi \ncome suo vicario, economo e parroco della cura annessa; \ndiritto che esso abate conservò sino all’anno 1819, epoca \nin cui essa al pari di tutte le chiese parrocchiali di \npadronato dei monasteri, venne arrogata all’autorità \nsovrana e i curati dichiarati inamovibili. \nLa Badiuzza di S. Maria a Ughi fu eretta in prioria con \ndecreto arcivescovile del 13 luglio 1798.  \nHa una popolazione di 54 abitanti. ",
    "original_title": "BADIUZZA A UGHI",
    "byte_offset": 966707
  },
  {
    "context": "(Bagium). Nella Valle di Ombrone pistojese. ",
    "title": "BAGGIO",
    "body": "Villaggio con parrocchia (S. Michele alla Villa) nel \npiviere di S. Giovanni in Val di Bure, Comunità di Porta \nS. Marco, Giurisdizione Diocesi e 6 miglia toscane a \ngreco di Pistoja, Co mpartimento di Firenze. \nSono due borgate, la Villa propriamente detta, e la chiesa \ndi Baggio, situate sul fianco meridionale dell’Appennino \npresso alla sorgente del torrente Bure, poco lungi \ndall’antica Badia di Taona. \nNella villa di Baggio e suoi contorni ebbero signoria i \nConti Cadolingi di Fucecchio, gli Alberti e i Guidi. – \nRiferisce ai primi un istrumento scritto in Pistoja \nnell’agosto 998, col quale la contessa Gemma vedova del \nconte Cadolo, col consenso del figlio conte Lotario, donò \nalla cattedrale pistojese il suo podere di Bagio. – Spetta ai \nConti Alberti altra donazione fatta in Fontana Tanona nel \n23 settembre 1009 a favore di quella Badia dal marchese \nBonifazio di legge Ripuaria, quando gli assegnò tuttociò \nche possedeva in Bagio– Finalmente appartiene ai conti \nGuidi un altro documento dettato in Pistoja, nel mese di \nmaggio del 1043, dal conte Tegrimo del fu Conte Guido, \nmercè cui egli assegnò in benefizio alla Badia di fonte \nTanona la sua parte di possessi nel luogo stesso di Bagio, \nconsistenti in tre coltre di terra vignata con una casa e un \nmulino. (CAMICI de’marchesi di Toscana). \nLa parrocchia di S. Michele di Baggio conta 678 abitanti.",
    "original_title": "BAGGIO",
    "byte_offset": 968016
  },
  {
    "context": "nella Valle del Lamone, ",
    "title": "BAGGIO DI ROMAGNA",
    "body": "parrocchia di S. Giorgio al Lago, Comunità Giurisdizione \ne 4 miglia toscane a ponente di Modigliana, Diocesi di \nFaenza, Compartimento di Firenze. \nÈ un piccolo casale sul dorso del monte Melandro nel \nconfine del Granducato.",
    "original_title": "BAGGIO DI ROMAGNA",
    "byte_offset": 969473
  },
  {
    "context": "",
    "title": "BAGNAJA SUL CERFONE",
    "body": "Casale e parrocchia (S. Michele in Balnearia) nella Valle Tiberina, piviere di \nRanco, già di Micciano, Comunità Giurisdizione e 7 \nmiglia toscane a ostro di Anghiari, Diocesi e \nCompartimento di Arezzo.  \nRisiede nel piano del Cerfone alla base orientale del \npoggio S. Veriano sulla sinistra del torrente Cerfone e \ndella nuova strada Regia dell’Adriatico.  \nQuesto nome di Bagnaja , dato nei tempi scorsi a molte \naltre località del Granducato, derivò dalla situazione loro \nalquanto palustre, o dalla vicinanza a qualche sorgente di \nacque minerali. – Infatti il luogo di Bagnaja  sul Cerfone \nrichiama sempre alla memoria la sua etimologia a chi \nattraversa il suo frigido piano, sparso di giunchi e di \ncanneti in un terreno uliginoso. \nFu questo luogo signoria dei conti di Galbino e suoi \nconsorti, dai quali pervenne nei conti di Talla quella \nporzione di padronato sulla chiesa di S. Michele a \nBagnaja , che il conte Angelo di Talla renunziò a favore \ndella Fraternità di Arezzo, per testamento rogato lì 29 \nnovembre 1454 da Ser Michele padre del celebre \nFrancesco Accolti. \nLa cura di S. Michele a Bagnaja ha 96 abitanti.",
    "original_title": "BAGNAJA SUL CERFONE",
    "byte_offset": 969750
  },
  {
    "context": "",
    "title": "BAGNAJA",
    "body": "sul FRIGIDO. – Vedere MASSA DUCALE.",
    "original_title": "BAGNAJA",
    "byte_offset": 969750
  },
  {
    "context": "",
    "title": "BAGNAJA (SENO DI)",
    "body": "nell’Isola dell’Elba.\nSpiaggia \npalustre nel Golfo di Portoferrajo, nella cui Comunità e \nGiurisdizione è compresa. È posta dirimpetto al porto e \nalla città, nota per essere questa la località dove \ns’introduce l’acqua del mare per le saline. – Alla base \ndelle colline che chiudono il golfo di Portoferrajo dal lato \ndi Bagnaja esistono delle cave di pietra calcarea molto \ncompatta e di tinta variegata di fondo rossastro con \nrilegature di candido spato, adoprate nel lastrico della \ncittà. – Vedere PORTOFERRAJO.",
    "original_title": "BAGNAJA (SENO DI)",
    "byte_offset": 970984
  },
  {
    "context": "in Val di Merse.",
    "title": "BAGNAJA",
    "body": "Vico e parrocchia (SS. \nVincenzio e Anastasio) del piviere di Corsano, Comunità \nGiurisdizione e 7 miglia toscane a scirocco di Sovicille, \nDiocesi e Compartimento di Siena. \nRisiede alla destra del fiume Merse nel piano di Filetto \npresso i bagni termali di Filetto, altrimenti chiamati del \nDoccio o di Macereto, noti fino dai tempi dell’imperatore \nArrigo VII, che gli usò negli estremi giorni di sua vita. \nLa chiesa parrocchiale di Bagnaja rimonta all’epoca \nlongobarda, trovandosi compresa fra i luoghi, che \nWarnefrido Castaldo R. di Siena destinò al monastero di \nS. Eugenio da esso fondato; ed è la stessa chiesa di \nBagnaja a quei monaci conservata dagli imperatori Arrigo \nIV e Federigo I con diplomi del 1081 e 1185 unitamente a \nmolte possessioni della circostante contrada. – Vedere \nFILETTO, e BAGNO del DOCCIO. \nLa parrocchia dei SS. Vincenzio e Anastasio conta 105 \nabitanti.",
    "original_title": "BAGNAJA",
    "byte_offset": 969750
  },
  {
    "context": "nel Val d’Arno superiore,",
    "title": "BAGNANI",
    "body": "Villa nel popolo di \nS. Niccolò a Olmeto, nel piviere Comunità e circa 3 \nmiglia toscane a scirocco di Rignano, Giurisdizione di \nPontassieve, Diocesi di Fiesole, Compartimento di \nFirenze. \nRisiede in collina sulla pendice orientale del poggio di S. \nDonato, o di Torre a Poni, alla sinistra dell’Arno preso \nalle sorgenti del Borro Laschetta. – Ebbe nome da una \nvilla padronale con annessa tenuta, che in tempo addietro \nfu della nobile famiglia fiorentina di Bagnano o \nAlbagnano.",
    "original_title": "BAGNANI",
    "byte_offset": 972476
  },
  {
    "context": "villaggio in Val d’Elsa.",
    "title": "BAGNANO",
    "body": "– Vedere  \nALBAGNANO.",
    "original_title": "BAGNANO",
    "byte_offset": 973008
  },
  {
    "context": "",
    "title": "BAGNENA (S. MICHELE A)",
    "body": "Castello e parrocchia nel \nVal d’Arno Casentinese, nella Comunità e un miglio \ntoscano a ostro di Talla, Giurisdizione di Castel \nFocognano, Diocesi e Compartimento di Arezzo. \nRisiede sulle spalle orientali del monte della Croce, \npropaggine dell’Alpe di S. Trinita presso alle sorgenti del \ntorrente Salutìo, della cui pieve omonima fu succursale la \ncura di Bagnena che conta 173 abitanti.",
    "original_title": "BAGNENA (S. MICHELE A)",
    "byte_offset": 973072
  },
  {
    "context": "",
    "title": "BAGNI ANTICHI DELLA TOSCANA",
    "body": "Comecchè il \nnome Bagni (balnea) possa applicarsi ad ogni sorta \nd’immersione dei corpi in un liquido qualunque, e più che \naltro nell’acqua naturale o preparata, potabile o minerale, \nterrestre o marina, qui non debbe avere luogo che \nl’indicazione topografica dei bagni minerali della \nToscana, stati segnalati da una qualche remota autorità o \nalmeno che portino seco indizi non equivoci di antiche \nterme.  \nPoche province contano altrettanta copia e varietà di \nbagni minerali quanto quelli che possiede la Toscana; \nquindi non fa meraviglia, se a’tempi di Augusto, l’Etruria \nsola in genere di acque termali superava, al dire di \nVitruvio, tutte le altre contrade d’Italia. – Vero è che la \nparte più ricca di bagni e la più frequentata dai Romani \nera quella porzione di Etruria da gran tempo assorbita \nnello Stato della Chiesa sotto nome di Patrimonio di S. \nPietro. Infatti i Bagni Acquensi denominati Taurini presso \nCivitavecchia, quelli Ceretani sotto il vocabolo di Terme \nStiliane nei contorni di Cerveteri, le Acque Apollinari di \nTarquinia, e tanti altri Bagni delle romane Maremme, ai \nquali riferirono Strabone, Tibullo, T. Livio, Valerio \nMassimo, Plinio, Marziale, Scribonio Largo, Rutilio \nNamaziano e qualche antico Itinerario, erano situati tutti \nnell’Etruria meridionale, attualmente fuori dai confini \nprescritti alla presente opera. – Appartengono bensì alla \nToscana nostra fra gli antichi bagni quelli delle acque \nPisane, e di Populonia; i bagni Volterrani, Vetuloniensi, \nRosellani, i Senesi di Vignone, i Sarsinatensi di S. Maria \nin Bagno; e forse entrano nella serie degli antichi anco le \nTerme di Saturnia, di Vignale, di Ripoli presso Firenze, e \ndi molte altre località, dove furono o dove esistono polle \ndi acque minerali, mercè cui molti paesi portano tuttora il \nvocabolo generico di Bagnara, Bagnaja, Bagno, Bagnolo, \nBagnone, Bagnoro , ai quali nomi rinvio il lettore.",
    "original_title": "BAGNI ANTICHI DELLA TOSCANA",
    "byte_offset": 973501
  },
  {
    "context": "presso Lari nelle Colline Pisane. ",
    "title": "BAGNI DI CASCIANA",
    "body": "– Vedere ACQUA (BAGNO a).",
    "original_title": "BAGNI DI CASCIANA",
    "byte_offset": 975477
  },
  {
    "context": "",
    "title": "BAGNI DI CHIANCIANO",
    "body": "– Vedere BAGNI DI \nSELLENA.",
    "original_title": "BAGNI DI CHIANCIANO",
    "byte_offset": 975563
  },
  {
    "context": "(Aquae calidae Pisanorum).",
    "title": "BAGNI A S. GIULIANO o di Pisa",
    "body": "Terme antiche, presso le quali esiste il \nVillaggio de’Bagni a S. Giuliano circa 3 miglia toscane a \ngreco di Pisa, Capoluogo di Comunità e sede di un \nPotestà nella Diocesi e Compartimento pisano. – \nRisiedono i Bagni sulla strada Regia alle falde occidentali \ndel Monte Pisano, e segnatamente sull’orlo di uno scavo \nsemicircolare del Monte Bianco, così detto dal colore, e \npiù comunemente di S. Giuliano, da una piccola chiesa \ndistrutta. – Trovansi nel grado 28° 6’ longitudine e 43° \n46’ latitudine mezzo miglio toscano distanti dall’antico \nAcquedotto delle calidae acquae, trasforamato con poca \nvariazione in Caldaccoli. \nGeneralmente si crede che a queste acque termali volesse \nriferire Plinio Seniore, quando citò come una rarità, che le \nranocchie nascevano nelle acque calde dei Pisani. Una \nmeno incerta testimonianza dell’uso che sino dai tempi Romani si faceva de’Bagni di Monte Pisano ci resta nel \nframmento di un’iscrizione riportata dal Cocchi, relativa a \nun’edicola dedicata dal liberto di nome Erote, mentre \nesercitava le funzioni di Aquario, o custode de’Bagni in \nquestione. \nLa verità del fatto narrato da Plinio fu riscontrata e \nconfermata anche dal Cocchi nella sua bella descrizione \ndei Bagni di Pisa. – Nei secoli susseguenti a quell’età non \nsi trova più menzione alcuna dei medesimi sino al secolo \nXII. Fornì occasione di parlarne uno scontro ostile seguito \nnel 1105 tra i Pisani e i Lucchesi, nei contorni dei Bagni \ndi Monte Pisano. (COCCHI opera citata) – È invalsa \naltresì la comune tradizione, comecchè di ciò non si abbia \nalcuna sicurezza, che anche queste terme, come quelle di \nCasciana furono edificate o restaurate dalla famosa \ncontessa Matilde. Non lascia dubbio però che i Bagni \nmedesimi fossero sin da quel secolo molto a cuore al \nComune di Pisa l’Editto Pretorio intitolato Breve Pisani \nCommunis, pubblicato sino dal 1161. Ivi fra i diversi \ndoveri del Potestà, sono distinti in un apposito capitolo \nquelli relativi alla pulizia e governo dei Bagni di Monte \nPisano, nelle stagioni della bagnatura, cioè dal marzo sino \na tutto ottobre. – È in tale statuto, dove si conosce la \ndiligenza adoperata dai pisani per li scoli delle acque, la \ncostruzione e manutensione del ponte sul canale \nnavigabile tra i Bagni e la Città, reso nel decorso secolo \npiù facile e più copioso di acque mediante l’ingegnosa e \nmagnifica impresa, idraulica che porta una porzione delle \nacque del Serchio a Pisa, passando allato ai Bagni. \nAl principio del secolo XIV furono dalla Repubblica di \nPisa restaurate le Terme, ampliate le fabbriche, e \ncircondato il luogo di mura castellane, nella stessa guisa \nche fu contemporaneamente (cioè nel 1311) praticato per \nil Bagno a Acqua nelle Colline pisane, mentre era potestà \ndi Pisa Federigo conte di Montefeltro. \nA questo stesso muramento de’Bagni occidentali \nriferiscono due iscrizioni in marmo riportate dal celebre \nCocchi nell’opera citata. Ritornarono in credito, e di \nnuovi comodi furono ornati dopo, il 1370, quando Pietro \nGambacorta signore di Pisa per consiglio del suo medico \nUgolino da Monte Catino vi si recò più stagioni a fare uso \ndei Bagni Pisani, dove fece costruire una decente \nabitazione. \nCaduta Pisa in potere dei Fiorentini, anche i suoi Bagni \nebbero a soffrire la loro sventura, poiché il capitano del \nvincitore, Bertoldo degli Orsini conte di Sovana, fece \nrovinare le Terme e diroccare tutte le fabbriche. \nFurono esse ripristinate nel 1597 dal Granduca \nFerdinando I, nel tempo stesso in cui, per rimettere questi \nBagni in riputazione, il Sovrano medesimo ordinò al \nmedico Mercuriale un’elegante descrizione sui pregi delle \nTerme Pisane, e decretò un regolamento economico e \namministrativo da servire di norma nella stagione delle \nbagnature. – Trascurato in seguito sì utile stabilimento, \nFerdinando II ordinò il ristauro degli edifizi, e quindi \nCosimo III, nel 1684, per 2000 scudi vendè albergo e \nBagni con tutti i gli annessi alla pia casa della \nMisericordia di Pisa, la quale vi fabbricò una decente casa \nd’alloggio. \nPer lungo tempo le Terme pisane si mantennero in \nmediocre fortuna, sia per scarsezza di comodi privati, sia \ndi necessari lavori economici e idraulici intorno ai Bagni, \ni quali languirono al pari di tutte le cose pubbliche del \nGranducato, in proporzione che languiva e poi si estinse \nla Dinastia Medicea. Salito però sul trono della Toscana \nl’imperatore Francesco I, rianimando esso una lunga e \nfatale inerzia, non perdè di mira i Bagni di Pisa; allorchè \ncomandò nel 1742 una più solida e magnifica riparazione \ncon l’aggiunta di varii edifizi per uso pubblico e privato. \nAlla munificenza di quel monarca dobbiamo la dotta e \nforbita descrizione pubblicata dal filosofo Mugellano, cui \nAlgarotti rimproverò di avere decantato le Terme pisane \nquasi rimedio universale, scrivendo più da gentile \ncortigiano che da medico fisico, onde gratificare il suo \nbenefattore.  \nIn una piazza ornata di due Fontane sono i Bagni \ndistribuiti in due stabilimenti isolati, dove trovansi \ncombinate commodità, pulizia ed elganza. Sono distanti \nuno dall’altro circa 70 passi; si chiama uno il Bagno \nOrientale, l’altro il Bagno Occidentale.  \nEsistono in queste Terme varie scaturigini; la più copiosa \nfra esse porta il distintivo di sorgente Maestra  e \nsomministra acqua a sei bagni grandi e a un maggior \nnumero di bagnetti e alle docce.  \nNel Bagno orientale la polla del Pozzetto è la più calda di \ntutte. Quella del Bagno denominato degli Ebrei, fuori dei \ndue recinti, è la più fredda. La prima si trova a 33 gradi, \nl’altra a 24. L’acqua è limpidissima e senza sensibile \nodore, finchè è calda, il calore naturale è un poco vario \nnelle diverse polle, le quali segnano dai 24° sino ai 33° \ndel termometro di Réaumur. Tutte formano alla superficie \nuna pellicola tartarosa che abbandonano col tempo, e ne \nincrostano il bacino, i continenti tutti, e qualunque corpo \nche vi si tiene immerso, per la quantità di carbonato \ncalcareo magnesiaco che abbandonano con una parte di \ncalore. \nAlle opere pubbliche fu aggiunta quella di una decente \nchiesa, mentre non vi era che una piccola cappella \ncontigua a un ospedaletto, intitolata a S. Bartolommeo. Fu \nl’arcivescovo di Pisa Francesco Guidi quello che ne fece \nerigere una sotto l’invocazione dei SS. Luigi e Ranieri, la \nquale posteriormente venne eretta in cura di anime addetta \nalla Primaziale di Pisa. \nLe sorgenti di queste Terme appartengono alle acque \nacidule terminali, a differenza di quelle che scaturiscono \npoco lungi di là appiè del monte medesimo presso \nAsciano (Vedere ASCIANO nel Pian di Pisa) – Secondo \nl’analisi che di esse pubblicò il professor Giorgio Santi \nsulla fine del secolo XVIII, ogni cento libbre d’acqua \ndella sorgente Maestra  contengono le seguenti sostanze: \n \nAcido carbonico, poll. cub. 187 \n \nCarbonato di calce, grani 281 \nCarbonato di magnesia, grani 87 \nIdroclorato di soda, grani 265 \nIdroclorato di magnesia, grani 199 \nSolfato di soda, grani 203 \nSolfato di calce, grani 969 \nSolfato di magnesia, grani 325 \nAlluminia, grani 46 \nSilice, grani 12 \nTotale, grani 2387 \n L’utilità dei Bagni di che si tratta viene segnalata e \nconfermata da molti scrittori che hanno trattato di queste \nTerme, e che conobbero di efficacia più costante nelle \nseguenti affezioni morbose. – Usate in bevanda si \nrendono es ilaranti, ed antisettiche, sciolgono gli umori \nviscosi, sono mondificanti, astersive, antelmintiche; \npromuovono la traspirazione e le orine, calmano i vomiti \neccessivi e i dolori dello stomaco; distruggono le cagioni \ndelle diarree, e dissenterie ostinate; sono efficacissime a \ncurare l’itterizia, a far sparire la clorosi, e la cacchessia, \nad espellere le renelle, e giovano in tutti i casi d’iscuria, di \ndiabete e di altre malattie dei reni e delle vie orinarie. –  \nPer immersione sono indicate giovevoli ai romatismi, \npodagra, micranie periodiche, affezioni ipocondriache, \nisteriche, rogna, erpeti, scorbuto, itterizia, rachitide. – Per \ndoccia astergono le ulceri, distruggono gl’ingorghi, i \ntumori, gli ascessi ec. \nComunità de’Bagni a S. Giuliano. – Fu eretta con \nmotruporio del Gran Duca LEOPOLDO I, emanato li 17 \ngiugno 1776 quando furono riuniti in una sola \namministrazione 31 comunelli già spettanti alla Potesteria \ndi Ripafratta. La medesima Comunità subì verso il 1812 \nuna diminuzione di territorio posto alla destra del Serchio, \nquando fu eretta la Comunità di Vecchiano (Vedere \nVECCHIANO); e una più recente dal lato australe, \nallorchè furono assegnati alla Comunità di Pisa i popoli \ndella pieve di Calci, di S. Bartolomeo a Tracolle e di S. \nAndrea a Lama nel valloncello di Calci. – Attualmente il \nterritorio comunitativo de’Bagni a S. Giuliano comprende \n22 popoli con sei annessi. Ha una superficie di 27114 \nquadrati, dei quali 1508 quadrati sono occupati da corsi di \nacqua e da strade ed ha una popolazione di 13631 abitanti \nche corrispondono a circa 400 persone per ogni miglio \nquadrato. \nQuanto fia mai consolante un tal quadro statistico per il \nPrincipe, per il suddito, per l’amico degli uomini, lascio \ndirlo a chi riflette che nella stessa superficie di suolo non \nsi trovavano, nell’anno 1551, per ogni miglio quadrato \npiù che 81 abitanti, quasi nantes in gurgite vasto, \naumentati sino al numero di 175 nell’anno 1745, mentre \nappunto la dinastia Austro-Lorenese felicemente regnante \ndava eccitamento e vigore a tutte le membra della \ninvecchiata Toscana. \nConfina da maestro a levante con tre Comunità del \nGranducato, dal lato di greco e settentrione con altri due \nComuni del Ducato di Lucca mediante la cima del Monte: \nPer cui i Pisan veder Lucca non ponno. – A maestro-\nponente tocca la Comunità di Vecchiano lungo il fiume \nSerchio, a partire dall’ultimo sprone occidentale del \nMonte Pisano sino alla bocca del Serchio, e di là per il \nlido sino alla foce del fiume Morto, il di cui corso rimonta \ndal lato di ostro, avendo a confine la Comunità di Pisa, \ncon la quale prosegue per il fosso di Maltraverso vecchio, \nquindi per quello dei mulini va a trovare lo stradone di \nGhezzano. Di costà si dirige lungo la destra sponda \ndell’Arno che percorre nella sinuosa arcata che forma il \nfiume attorno a S. Vittorio in Campo, dove ha di fronte la \nComunità di Cascina sino alla confluenza del torrente \nZambra di Calci. Ivi volgesi a scirocco rimontando verso \nil canale di Calci, dove ritrova la Comunità di Pisa: e con \nessa sale il poggio del Romito sino al monte Verrucchino. \nQua essa incontra i termini artificiali, lungo i quali \npercorre a contatto del Ducato di Lucca per l’alto piano di \nS. Maria del Giudice passando alle spalle del poggio del \nCastellare di Asciano, del monte Bianco, di quelli della \nMulina di Ripafratta e Pugnano, di dove per rio Magno \nscende all’Eremo di Rupe Cava, e di là al luogo detto \nFarneta, presso il quale taglia la strada Regia Lucchese, e \nquindi ritrova il fiume Serchio dirimpetto a Nozzano. \nIl territorio della Comunità de’Bagni dal lato occidentale \ne meridionale consiste in pianura, stata in origine fondo di \nmare, quindi divenuta palustre e poscia bonificata dalle \ntorbe trascinate dalle acque correnti e precipuamente dai \ndue fiumi maggiori che fiancheggiano il territorio dei \nBagni. Il suolo di questa pianura è d’indole in generale \npalustre ed umida: e tale specialmente si mantiene nella \ndirezione di scirocco del Capoluogo, dove tuttora esiste \nun buon spazio di suolo occupato dalla palude di Agnano. \nBen è vero altresì che la palude suddetta va di giorno in \ngiorno a restringere di grandezza mercè le attuali \noperazioni idrauliche. (Vedere AGNANO del Pian di \nPisa) Dal lato di settentrione e di levante fanno spalliera le \nrupi calcaree del Monte Pisano. – Però non di solo terreno \ncalcareo è costituita la parte del Monte Pisano compresa \nnella Comunità de’Bagni, mentre è questo uno di quei \npochi monti della Toscana dove riscontrare si possono le \ntre rocce fondamentali stratiformi che costituiscono la \ngrande ossatura dell’Appennino. Se non che le medesime \nvedonsi costà cambiate alquanto di fisionomia, e di un \ntessuto diverso dal terreno appenninico, mediante un \nincognito agente intestino che sollevò queste masse \nstratiformi, convertendo quelle di natura calcarea in \nmarmo, in calcareo fetido, o cavernoso, o subgranulare; e \nall’incontro modificando le arenarie in una specie di \nbreccia quarzosa, cui fu dato il nome di Verrucano per \ntrovarsi più che altrove sul Monte Verruca; mentre lo \nschisto argilloso vedesi trasformato in un’ardesia talcosa. \n– Vedere MONTE PISANO. \nLe grandi masse calcaree convertite in bardiglio, o in \nmarmo così detto pisano, costituiscono quasi tutta quella \nparte del Monte che sporge a occidente dal lato dei \nBagnia S. Giuliano. – Sopra ai monti di Asciano \npredomina la breccia del Verrucano, cui fanno corona \npiccoli poggetti marmorei a quello addossati. All’opposto, \ndal lato delle Moline e a Rupe Cava le rocce arenarie \nsovrappongono immediatamente alla calcarea. \nQuest’ultima in molte località trovasi ridotta in marmo \nbianco pagliato e venato di giallo, o di colore \ncelestognolo consimile al così detto Bardiglio, adoprati \ntutti per usi architettonici sino dai tempi romani. A questi \nmarmi del Monte Pisano probabilmente riferire volle \nStrabone, quando disse che Pisa era doviziosa di marmi e \ndi materiale da costruzione navale.  \nGià si è avvertito che una delle minerali ricchezze di \nquesto territorio ha dato nome e celebrità alla Comunità \nde’Bagni. Del restante non vi hanno che deboli indizi di \nsulfuri di ferro e di rame fra le Mulina e Pugnano. (Vedere \nGIORNALE PISANO fascicoli 70 e 71. Studi Geologici \nsulla Toscana del professor P. Savi). \nIn quanto ai prodotti di suolo, sovrabbondano in pianura \nle granaglie, le pasture e i frutti. Fra questi havvi anche la \nvite, sebbene essa dia un vino che maledirebbe il Redi \nquanto quello del pian di Lecore. Migliore vino però e \nmigliori frutte forniscono i poggi che fanno corona ai Bagni, in parte vestiti di vigneti, di ulivi, di castagni ed \naltri frutti, e in parte rimasti nudi e spogliati di piante di \nalto e basso fusto, e di quelle folte pinete decantate dal \nPoliziano (Vedere AGNANO). Forse anche le Farnie \nlasciarono il nome al luogo di Farneta in Rupe Cava, e il \nfaggio al monte di Faeta sopra a Agnano. \nIl clima de’Bagni è tiepido e mite in inverno, rinfrescato \nin estate dal soffio del maestrale che regolarmente si desta \nverso le ore undici del mattino. Senza il qual refrigerio la \ncalda stagine sarebbe molesta in cotesta situazione, dove \nsi respira un’aria salubre sì, ma alquanto umida nelle ore \nvespertine. Questo difetto però và sensibilmente a \ndiminuire mercè le operazioni idrauliche e le cure che si \nadoprano dall’Ufizio dei Fossi, e dai possidenti terrieri ad \noggetto di prosciugare gli acquitrini, far sparire le paludi, \ne tener puliti li scoli delle tante dogaje, fossi e canali, che \nattraversano in vari sensi la pianura Pisana, di cui fa parte \nla quella de’Bagni. Il maggiore di questi fossi è quello \nchiamato Maltraverso, quasi Martraverso, il quale riceve \nli scoli del fosso della Vicinaja  e del padule di Agnano \nprima di entrare nell’alveo del fiume Morto, e dopo \nraccolti li scoli di un vistoso numero di minor dogaje. \nInfluisce in esso tra i fossi maggiori, a destra il Fosso \ndell’Anguillara, a sinistra la Fossa Cuccia, canali tutti \nrammendati nelli statuti pisani del 1284.  \nQuasi tutta la campagna compresa nella Comunità \nde’Bagni, se si eccettua il Fosso Macinante , confluisse \nper vari rami nel Fiume Morto, il quale anticamente era \nun ramo del fiume Serchio, e ritornava a vuotarsi in esso \nprima di giungere alla spiaggia. Fu pensiero del cel. \nCastelli quello di voltare lo scolo della pianura fra l’Arno \ne il Serchio direttamente nel mare, progetto che riescì \nfelicemente, e da quel tempo in poi questa parte della \npianura pisana cominciò a prendere un migliore aspetto: \nessendo stati a poco a poco con i soli mezzi dell’arte \nagronomica spurgati, ristretti e fatti anche sparire diversi \npaludetti, fra i quali ve n’erano ancora intorno a’Bagni, \nbonificati durante il governo dell’Augusto Bisavo di chi \nregge attualmente i destini della Toscana. \nIl canale del Fosso Macinante o di Ripafratta che dal \nSerchio si dirige rasente il Monte Pisano ai Bagni, e di là \nalla vicina città, offre un gran commodo per i navicelli \nche fanno il tragitto da’Bagni a Pisa. Fu opera di grande \nspesa e di sommo artifizio ordinata dal Gran Duca \nCosimo I, onde condurre dal Serchio una gran gora per \nservizio di più mulini, la quale gora riceve nel tempo \nstesso li scoli dei poggi del Monte che avvicina.  \nMagnifico è l’acquedotto che attraversa sopra 400 arcate \nla pianura de’Bagni da Asciano a Pisa, e di cui si è fatto \ncenno all’articolo ACQUEDOTTI DI PISA. \nMolte, ampie e ben tenute sono le strade rotabili \ncomunitative e provinciali aperte nel territorio di questa \nComunità, oltre le due Regie di Pisa a Lucca, e di Pisa al \nSerchio, che trapassano per lo stesso territorio. \nAi Bagni a S. Giuliano risiede un Potestà di prima classe \nche ha la giurisdizione civile nella Comunità de’Bagni e \nin quella di Vecchiano, mentre per il criminale e per la \npolizia dipende direttamente dal Governatore di Pisa, \ndov’è la Cancelleria, l’Ufizio dell’Esazione di Registro, e \nquello della Conservazione delle Ipoteche. – \nL’amministrazione de’Bagni è affidata a un I. e R. Opera \npreseduta dal Governatore di Pisa, con due deputati,  due \nmedici, due chirurghi, un cassiere, un guardaroba ed altri \nimpiegati. \n \nQUADRO della Popolazione della Comunità de’BAGNI a \nS. GIULIANO sotto tre epoche diverse \n \nPopolazione dell'anno 1833 \n \n- 1 nome del luogo: Agnano, titolo della chiesa: S. \nJacopo, abitanti  n° 469 \n- 2 nome del luogo: Arena, titolo della chiesa: S. \nGiovanni Batista (Pieve), abitanti n° 575 \n- 3 nome del luogo: Asciano, titolo della chiesa: S. \nGiovanni Battista (Pieve), abitanti n° 1369 \n- 4 nome del luogo: BAGNI A S. GIULIANO, titolo della \nchiesa: SS. Luigi e Ranieri, abitanti n° 575 \n- 5 nome del luogo: Cafaggio Reggio e Metato, titolo \ndella chiesa: S. Jacopo, abitanti n° 471 \n- 6 nome del luogo: Campo, titolo della chiesa: S. Giusto \n(Pieve), abitanti n° 877 \n- 7 nome del luogo: Colognole, titolo della chiesa: SS. \nIppolito e Cassiano, abitanti n° 367 \n- 8 nome del luogo: Colignola, titolo della chiesa: S. \nJacopo e Cristofano, abitanti n° 674 \n- 9 nome del luogo: Gello di Val d'Oseri, titolo della \nchiesa: S. Giovanni Evangelista, abitanti n° 1063 \n- 10 nome del luogo: Ghezzano, titolo della chiesa: S. \nGiovanni Batista, abitanti  n° 400 \n- 11 nome del luogo: Limiti e Covinaja, titolo della \nchiesa: SS. Pietro e Paolo, abitanti n° 498 \n- 12 nome del luogo: Madonna dell'Acqua, titolo della \nchiesa: SS. Concezione di Maria, abitanti n° 651 \n- 13 nome del luogo: Mezzana, titolo della chiesa: S. \nMaria Assunta, abitanti  n° 471 \n- 14 nome del luogo: Mulina di Quosa, titolo della \nchiesa:SS. Lucia e Fabiano, abitanti n° 818 \n- 15 nome del luogo: Orzignano, titolo della chiesa: S. \nBartolommeo, abitanti n° 380 \n- 16 nome del luogo: Pappiana, titolo della chiesa: S. \nMaria Assunta, abitanti  n° 488 \n- 17 nome del luogo: Pescajola, titolo della chiesa: S. \nAndrea, abitanti  n° 206 \n- 18 nome del luogo: Ponte al Sechio, titolo della chiesa: \nS. Michele, abitanti n° 979 \n- 19 nome del luogo: Pugnano, titolo della chiesa: S. \nGiovanni Batista (Pieve), abitanti n° 376 \n- 20 nome del luogo: Rigoli e Corliano, titolo della chiesa: \nS. Giovanni Batista (Pieve), abitanti n° 630 \n- 21 nome del luogo: Ripafratta, titolo della chiesa: S. \nBartolommeo, abitanti n° 692 \n- 22  nome del luogo: Ulmiano, titolo della chiesa: S. \nMartino, abitanti n° 543 \n- Somma: abitanti n° 13599 \n- FRAZIONI di Popolazione proveniente da Parrocchie \nfuori della Comunità \nnome del luogo: Caprona, titolo della chiesa: S. Giulia \n(Pieve), comunità nella quale è stata situata. Pisa, abitanti \nn° 32 \n- Totale: abitanti  n° 13631 \n \nPopolazione compresa nel territorio di cui è formata la \nComunità dei BAGNI a S. GIULIANO  \n- nell'anno 1551, abitanti  n° 2789 \n- nell'anno 1745, abitanti  n° 5966",
    "original_title": "BAGNI A S. GIULIANO o di Pisa",
    "byte_offset": 975619
  },
  {
    "context": "(Balnea Corsenae et Villae).",
    "title": "BAGNI DI LUCCA",
    "body": "In Val \ndi Lima, due a tre miglia lungi della confluenza di questo \nfiume nel Sechio, Capoluogo di Comunità nel piviere di \nControne, Giurisdizione e 4 miglia toscane a greco dal \nBorgo a Mozzano, Diocesi e Ducato di Lucca, che è 14 in \n15 miglia toscane a grecale. \nQuel trasporto che sentono gli oltramontani e gli \noltramarini per il bel cielo d’Italia pare che nasca, se non \ntraveggo, non tanto dalla sorpresa che in loro risveglia \nl’aspetto di una serena e brillante atmosfera, il respirare di \nun’aura soave, l’apparire e il tramontare del sole in mezzo \na un rubicondo e irradiato orizzonte, quanto ad accrescere \nin essi tanta maraviglia concorre eziandio la dolcezza del \nclima, la copia e squisitezza dei nostri frutti, e quelle \nridenti pittoriche variate scene che offrono più che altrove \nle campagne italiane.  \nI contorni dei Bagni di Lucca possono senza fallo \nannoverarsi fra le seducenti prospettive che in molte \nvallate s’incontrano della bellissima Toscana. \nAlla favorevole situazione topografica dei Bagni di \nLucca, in un’aria elastica e pura accrescono pregio le \neleganti fabbriche ivi sparse, la diligente cultura che a \nguisa di un anfiteatro si mostra nelle adiacenti colline, la \ncaduta delle acque che scendono dai torrenti nella Lima e \nla fama delle efficacissime terme, di cui il luogo dalla \nnatura fu arricchito. \nSono tre o quattro villaggi, un prossimo all’altro, tutti \nvaghi, tutti comodi, tutti pregevoli e accreditati per \nqualche scaturigine minerale. \nAll’insieme di queste ville e sorgenti termali è stato dato \nil nome generico di Bagno, nel modo stesso che sotto un \negual titolo fu compresa tutta la Comunità già conosciuta \nnella storia della Repubblica di Lucca, come Vicaria di \nVal di Lima . \nIl primo a incontrarsi, partendo da Lucca, è il villaggio del \nPonte a Serraglio, borgo situato in parte alla sinistra del \nfiume Lima, e porzione alla sua destra sulle due testate di \nun bel ponte di materiale da cui ebbe nome. (Vedere  \nPONT’a SERRAGLIO) Questo borgo deve la sua \nmaggiore fortuna a una nuova fonte termale usata nel \nsecolo XVI da un pistojese per nome Bernabò; il quale \nessendo attaccato da pertinace malattia cutanea, dopo aver \nsperimentato senza profitto gli altri bagni, risanò \ncoll’usare per immersione la sorgente vicina al Ponte a \nSerraglio, dove fu poi costruito il bagno denominato \ntuttora di Bernabò . A brevissima distanze da queste terme \nsono altri due stabilimenti, cioè le Docce basse, e i Bagni \ncaldi. Quelli detti alla Villa si trovano un mezzo miglio \ndiscosti sulle falde orientali della stessa collina, la quale \nappartiene ad una propagine del monte di Prato Fiorito \nformato di macigno schistoso. \nLa più antica terma, quella che diede il nome ai bagni di \nLucca, è il Bagno Caldo, più noto col nome di Corsena \ndalla chiesa e villaggio omonimo (Vedere CORSENA) \nCominciò la celebrità di questo bagno sino dal secolo XII, \ned è opinione che la contessa Matilde costruisse sul \nSerchio, presso al borgo, il ponte chiamato della \nMaddalena, onde agevolare agli abitanti della Garfagnana \nil viaggio di Lucca e l’accesso ai Bagni; comecchè sia più \nsicuro fatto, che lo stesso ponte fosse innalzato per ordine \ndi Castruccio, siccome due altri furono costruiti sul fiume \nLima nel 1317, nell’anno appunto che quel famoso \ncapitano e signore dei Lucchesi faceva uso del Bagno di \nCorsena. (ZACCAR. Anecd. Pistor.) – La più remota \nmenzione che mi è accaduto d’incontrare sull’uso del \nBagno di Corsena la trovo nella Cronaca pisana di \nGuidone da Corvaja , dove si legge che, nel dì 25 marzo \n1284, Bonifazio di Massa Lunense andando o stando al \nBagno di Corsena cadde col cavallo per via, della quale \ncaduta dopo otto giorni morì. (MURAT. R. 1. Script. T. \nXXI) Da questo fatto si rileva non solamente l’antica \ncelebrità delle Terme lucchesi, ma ancora l’uso di aprire \nla bagnatura nel mese di marzo, nel modo stesso che \ncostumavasi per i Bagni di Monte Pisano a forma \ndell’Editto Pretorio. (Vedere BAGNI a S. GIULIANO) \nForse l’apertura era stabilita a un giorno fisso, siccome lo \ndà a credere la gara con cui i concorrenti si disputavano il \nposto per entrare nel bagno di Corsena il primo venerdì di \nmarzo, giorno in cui taluni credettero che quelle acque \noperassero prodigi. \nÈ il Bagno di Corsena uno stabilimento termale \nalimentato da 4 sorgenti, una delle quali, il Doccione, è la \npiù abbondante e la più calda di tutte; poiché la sua \ntemperatura ascende a 43 gradi del termometro \nRéaumuriano. \nLa sorgente del Doccione provvede di una grossa polla le \ncosì dette Docce alte, le Docce temperate e i bagnetti. \nTanto questi che le Docce temperate sono modificate da \naltre vene meno calde, le quali tutte insieme si \ndistinguono col nomedi Acqua di S. Lucia. Alle \nscaturigini del Doccione stabilironsi i Bagni a Vapore, \nossia stufe, sino dal più remoto uso dei bagni di Corsena. \nAbbandonate le stufe vennero esse ripristinate in miglior \nguisa, e rimesse in credito alla nostra età per le cure del \nchiarissimo professor Franceschi direttore attuale, e \nautore ben noto dell’Igèa de’Bagni lucchesi. \nQuesto bagno vaporoso, di cui non si conosce forse in \nItalia né il più utile né il più completo, trovasi modellato \nesteriormente alla foggia del Calidario delle antiche \nTerme, fornito anch’esso del suo Tepidario, costruito \ninternamente in guisa che senza molestia può tutto il \ncorpo ricevere il vapore dell’acqua termale ad eccezione \ndella testa, mentre il polmone respira l’aria libera \ndell’atmosfera mercè di un ingegnoso meccanismo. \nNei contorni del Bagno Caldo sono stati recentemente \ncostruiti vari pubblici edifizi, un ospedale, e un nuovo \ntempio elegantissimo, con varie abitazioni a maggiore \nagiatezza dei concorrenti.  \nIl secondo stabilimento quello delle Docce basse, \nappartiene al bagno denominato una volta Bagno rosso, \ndove undici sorgenti versano le loro benefiche acque, fra \nle quali sono divenute famose e reputatissime le Docce \ntrastulline, quelle della disperata, e la Doccia rossa . In \npiccola distanza dal Bagno Rosso trovasi quello di S. \nGiovanni, le cui sorgenti sono meno mineralizzate, e \ncredute più utili ai deboli e ai fanciulli.  \nIl locale delle Docce basse è fornito di bagni a comune, \noltre i bagnetti privati, mentre a pochi passi di là è stata \neretta di nuovo la fabbrica del Casino. I Bagni alla Villa, costituenti il terzo stabilimento termale, non cedono ai già \ndescritti per la celebrità loro, come ancora per la \nmagnificenza delle abitazioni che gli fanno corona. \nL’amenità della loro posizione alla base orientale di una \ncollinetta, nel cui opposto fianco si trovano le terme già \ndescitte, di fronte alla valle superiore della Lima, colpì \ntalmente il Falloppio, mentre vi era a curarsi da una \npertinace sordità, che ad un paradiso terrestre piuttosto \nche a una deliziosa villa vorrebbe questa località \nassomigliare. Con lode superiore agli altri bagni quelli \ndella Villa furono costantemente nominati da molti \nscrittori delle medesime Terme, fra i quali Michele \nBendinelli insigne medico Lucchese, che nel 1483 \nappositamente consacrò un suo trattato << De Blaneo \nVillae Lucensi >> primachè il suo concittadino dottor \nFranciotti, nel 1552 pubblicasse un’altra simile \nproduzione De Balneo Villensi. \nLe acque termali della Villa sono adoprate in bevanda \nanche in lontani paesi; esse hanno una temperatura quasi \ncostante di calore di gradi 31 Réaumur. – Il fabbricato è \nstato ampliato, il numero delle docce e dei bagnetti \naccresciuto e reso più utile nel secolo che corre. Presso a \nqueste Terme e lungo la strada rotabile sulla destra riva \ndella Lima trovasi il teatro, e qua fu innalzato dalle ultime \nSovrane di Lucca un palazzo principesco, poco lungi dal \nborgo dove risiedono le autorità civili, e amministrative \nnella stagione della bagnatura. \nNon vi è, direi quasi, autore che abbia trattato delle \nTerme, il quale non parli specialmente di queste lucchesi. \nTali sono Gentili da Fuligno, Ugolino da Monte Catino, \nMichele Savonarola, Mengo Blanchello, Falloppio, \nAndrea Bacci, e moltissimi altri valenti scrittori, oltre i \nmedici lucchesi, fra i quali meritano distinzione, il \nTrattato de’Bagni di Lucca  pubblicato nel 1792 dal dottor \nMoscheni e l’Igèa dei Bagni e più particolarmente di \nquelli di Lucca, dell’attuale direttore dei medesimi \nprofessor Franceschi. – A questi due autori devesi altresì \nle analisi chimiche delle stesse acque, le quali però non \nsempre trovansi conformi fra loro sulla qualità e quantità \ndei principii. \nStando alle analisi più recenti, e alle osservazioni fatte dal \nprofessor Franceschi risulta, che la temperatura delle varie \nsorgenti dei bagni sopraindicati presentano tre gradi \ndiversi e sempre costanti di calore. Quelle del Bagno \ncaldo ascendono a 43 gradi del termometro R.; alcune \nsorgenti delle docce basse conservano 35 gradi; altre 27 \ngradi e quelle della Villa gradi 31 di calore. \nNiuna di queste acque, per asserto dell’autore testè \nnominato, sviluppa alcun gas alla sorgente, e l’atmosfera \nche riempie gli spechi diversi, da dove esse scaturiscono, \nè affatto inodora. Non vi trovò egli per conseguenza alcun \nindizio di gas acido carbonico né di gas idrogene solforato \nlibero, siccome opinò il Moscheni. \nL’esame del deposito salino prodotto dalle acque delle \nDocce basse diede un leggerissmo indizio dell’esistenza \ndi qualche atomo di ferro; il qual minerale fu però \nriscontrato dal celebre Davy nella materia giallo-rossastra \nche accompagna le acque termali dei Bagni caldi, \nsostanza che fu trovata dall’insigne chimico inglese \ncomposta di silice e di perossido di ferro. Gli altri corpi \nmineralizzanti delle acque termali lucchesi sono \ncarbonati, solfati e muriati a diversa base, siccome \napparisce dai risultamenti analitici, da noi accennati \nall’articolo ACQUE MINERALI. \nLe terme lucchesi sono state riconosciute di costante \nefficacia nelle febbri lente, e nelle ostinate intermittenti a \nqualunque siasi tipo appartenessero. Tale prerogativa è \nstata a preferenza accordata alle acque della Villa usate in \nbevanda. Ai quali salutari effetti deve altresì contribuire \nnon poco la qualità del clima, e il passaggio del malato da \nun paese palustre e di aria grossolana a una posizione \nfelice come quella dei Bagni di Lucca. \nSi lodano pure i medesimi nelle malattie nervose, alle \nquali giovano specialmente i bagni tepidi delle Docce \nbasse, purchè tali affezioni morbose ripetino la loro causa \nda aumentata mobilità del sistema; mentre la Doccia \ncalda trovasi utile nell’opposta situazione, cioè nello stato \ndi spossamento e di debolezza, come sono le paralisi. – \nAnche nelle ostruzioni del basso ventre producono un \nefficace profitto le Docce calde applicate alla parte, e \nunitavi la bibita dell’acqua medesima. Celebratissima è la \nbevanda dell’acqua della Villa per la pre rogativa di \ncacciar le renelle, e d’impedire conseguentemente \nl’accrescimento de’calcoli. Finalmente per tralasciare di \naltri buoni effetti, sono le Terme lucchesi da gran tempo \nreputatissime a vincere varie affezioni di utero, e ad \nacquistare forse anche quella fecondità, che il celebre \npoeta Monti figurò assisa sul margine di questi Bagni, i \nquali tardos ad venerem excitant, siccome prima del \nMonti lasciò scritto un fisico lucchese. – Vedere ACQUE \nMINERALI. \nComunità de’Bagni di Lucca . – La comunità de’Bagni di \nLucca, che quasi intieramente corrisponde all’antica \nVicarìa di Val di Lima, occupa una superficie territoriale \nche ha circa 30 miglia di perimetro con una popolazione \ndi 8056 abitanti. Essa è per la maggior parte posta in \nmonte, coperta delle rocce stratiformi che propagansi \ndalla catena dell’Appennino fra l’Alpe di Barga e la così \ndetta Alpicella  al giogo delle Tre Potenze, nella faccia \nmeridionale del Monte Rondinaja . – Confina con sei \nComunità, cinque delle quali situate in Toscana; tre di \nesse appartengono al Ducato di Lucca, due al Gran \nDucato, mentre la sesta, posta sul rovescio \ndell’Appennino, fa parte della Lombardia modenese nella \nprovincia del Frignano. – La Comunità de’Bagni confina \ncol territorio di quest’ultima dal lato di settentrione, \nmediante la Foce al Giogo presso al varco della nuova \nstrada Regia che sormonta l’Appennino fra il Lago Santo, \nprima sorgente del fiume Scultenna, e il Lago Nero, dove \nnasce il fiume Sestajone. Di là volgendo a maestro trova \nlungo il torrente Fegana la Comu nità lucchese di \nCoreglia, la quale abbandona dopo due miglia di tragitto \ninsieme con il torrente piegando a ostro rasente le pendici \ndel monte Fegatesi, sino che trova il rio Camajone, lungo \nil quale cammina di conserva con la Comunità del Borgo \na Mozzano; passa alla sinistra della Lima, dove rimonta \ncon essa il fosso di Pizzorna dalla sua foce sino alla \nsorgente. Di là dirigesi a levante per la schiena del poggio \ndi Battifolle avendo a contatto da questo lato la Comunità \ndi Villa Basilica. Dal vertice di Battifolle volgendosi a \ngreco incontra la Comunità Granducale di Piteglio, con la \nquale attraversa di nuovo il fiume Lima sopra il castello \ndi Lucchio, e rimonta alla sorgente del rio di Caprìana sul \npoggio di monte Carisi. Di là proseguendo pel giogo dell’Appennino al piano degli Ontani va al Lago Nero, \navendo sempre a contatto il territorio dell’altra Comunità \nGranducale di Cutigliano, sino che all’Alpicella delle Tre \nPotenze sulla via Bibolca incontra di nuovo lo stato \nModenese di Fiumalbo. \nLa nominata Alpicella delle Tre Potenze anche nel secolo \nXIII costituiva uno dei termini di confine fra il Pistojese, \nil Modenese e Lucchese territorio politico ed \necclesiastico, siccome apparisce dal nome dato al poggio \nstesso, e meglio ancora da un atto pubblico del 1222, \nrelativo alla confinazione delle tre diocesi: “videlicet a \nnuda Alpe eundo superius strata usque ad ALPESELAM, \net inde ad VIAM BIBULCAM, etc.” (PACCHI MEMORIE \ndella GARFAGNANA, pag. 26) – Vedere ALPE di S. \nPELLEGRINO e BARGA. \nSe io non m’inganno, fu questa una delle Comunità dello \nStato di Lucca, la quale ha potuto conservare quasi illesi i \nsuoi confini, dopo la pace del 1442 conclusa fra i \nLucchesi e i Fiorentini, mercè cui questi ultimi dovettero \nrestituire alla Repubblica di Lucca, fra i castelli occupati \nin Val di Lima nelle precedenti ostilità, Benabbio, \nCorsena, Controne e altri minori ville della stessa \nVicarìa. \nIl suo territorio è attraversato da levante a ponente e \nquindi a libeccio, dal fiume Lima, costeggiato a maestro \ndal torrente Fegana, dal rio Camajone, e a ponente dal \nfosso di Pizzorna. \nLa prominenza più elevata dei monti dentro questa \nComunità è quella delle Tre Potenze a levante del Monte \nRondinaja che si alza 3325 braccia sopra il livello del \nmare. Seguono appresso le cime di Prato fiorito e Monte \nFegatesi che formano due sproni meridionali dello stesso \nMonte Rondinaja. \nUna magnifica strada Provinciale rotabile attraversa la \nComunità lungo il fiume Lima sino al confine \nGranducale, mentre varie Comunitative guidano ai diversi \ncastelli e villaggi della Comunità medesima. \nL’indole del terreno che costituisce l’esterna ossatura \nde’monti che diramansi in Val di Lima, appartiene nella \nmassima parte a un’arenaria calcare disposta in strati \nvariamente inclinati, e alternanti con l’argilla schis tosa \n(bisciajo). La quale arenaria nel poggio dove scaturiscono \nle polle termali, fra il torrente Camajone e il fiume Lima, \nvedesi attraversata da larghe fenditure ripiene di candido \nspato calcare cristallino, e tramezzata da più sottili \nstraterelli di terra ocracea, nel modo che più apertamente \napparisce fra il Bagno caldo, e il Bagno Bernabò . I \nprodotti principali del suolo della Comunità de’Bagni \nderivano dalle selve dei castagni, sia pel frutto, che è il \npane giornaliero degl’abitanti, quanto per il legname da \nardere e da lavoro. Ne’luoghi meglio esposti signoreggia \nla vite e l’ulivo fra campicelli e piccoli ripiani di sementa. \nIn quanto ai pascoli ed erbe medicinali è famoso il monte \ndi Prato fiorito; ma il bestiame lanuto emigra di qua nella \nfredda stagione con una porzione di abitanti per andare in \nMaremma, di dove pingui ritornano gli armenti e col \nfrutto delle loro fatiche i lavoranti. – Una però delle \nrisorse di cui partecipano poveri e ricchi è quella che \nproduce la numerosa concorrenza dei bagnanti alle Terme \nnei mesi estivi. \nNon dirò delle altre industrie locali, di edifizi a acqua per \ncartiere, mulini, gualchiere, tintorìe e altre manifatture, \ndelle quali mi è ignoto il numero e i resultamenti. \nLo stesso si dica degli stabilimenti d’istruzione \nelementare, e degli altri istituti di pubblica beneficenza. \nPere quelli riguardanti l’amministrazione e cura dei Bagni \nvi provvede una Deputazione del Governo, con un \nmedico, un chirurgo, un farmacista e diversi altri \nimpiegati. \nLa Comunità dei Bagni di Lucca ha la Cancelleria, il \nTribunale civile e l’Ufizio del Registro al Borgo a \nMozzano, i Tribunali superiori e il Conservatore delle \nIpoteche sono in Lucca. \nFra gli uomini illustri è noto nella storia del medio Evo \nquel Pagano da Corsena fedele e seguace della contessa \nMatilde, e Luparo Lupari poeta di qualche grido nel \nsecolo XIV, il quale ebbe Signoria in Benabbio, Casole dì \nVal di Lima, e Vico Pancellorum, innanzi che esso con \nl’illustre sua famiglia andasse a stabilirsi in Bologna. \n(MEMOR. LUCCH. T.IX). \n \nSTATO della Popolazione della Comunità de’BAGNI DI \nLUCCA nell'anno 1832 \n \n- nome del luogo: BAGNO (Capoluogo), titolo della \nchiesa parrocchiale: S. Pietro, abitanti n° 780 \n- nome del luogo: Benabbio, titolo della chiesa \nparrocchiale: S. Maria Assunta (Rettoria), abitanti n° 930 \n- nome del luogo: Brandeglio, titolo della chiesa \nparrocchiale: S. Maria Assunta (Rettoria), abitanti n° 362 \n- nome del luogo: Casabasciana, titolo della chiesa \nparrocchiale: SS. Quirico e Giuditta (Pieve), abitanti  n° \n- nome del luogo: Casole di Val di Lima, titolo della \nchiesa parrocchiale: SS. Andrea e Donato (Rettoria), \nabitanti n° 194 \n- nome del luogo: Cocciglia, titolo della chiesa \nparrocchiale: S. Michele (Rettoria), abitanti n° 78 \n- nome del luogo: Controne (S. Cassiano di), titolo della \nchiesa parrocchiale: S. Cassiano (Rettoria), abitanti n° \n- nome del luogo: Controne (S. Gemignano di), titolo \ndella chiesa parrocchiale: S. Gemignano (Rettoria), \nabitanti n° 332 \n- nome del luogo: Controne (Pieve di), titolo della chiesa \nparrocchiale: S. Giovanni e S. Giulia (Vicar. prep.), \nabitanti n° 677 \n- nome del luogo: Crasciana, titolo della chiesa \nparrocchiale: S. Jacopo (Vicar prep.), abitanti n° 488 \n- nome del luogo: Limano, titolo della chiesa \nparrocchiale: S. Martino (Rettoria), abitanti  n° 550 \n- nome del luogo: Lucchio, titolo della chiesa \nparrocchiale: S. Pietro (Rettoria), abitanti  n° 349 \n- nome del luogo: Lugliano e Bugnano, titolo della chiesa \nparrocchiale: S. Maria e S. Donato (Rettoria), abitanti n° \n- nome del luogo: Montefegatesi, titolo della chiesa \nparrocchiale: S. Frediano (Rettoria), abitanti n° 580 \n- nome del luogo: Ponte a Serraglio, titolo della chiesa \nparrocchiale: SS. Crocifisso (Rettoria), abitanti n° 300 \n- nome del luogo: Palleggio, titolo della chiesa \nparrocchiale: S. Maria Assunta (Rettoria), abitanti n° 154 \n- nome del luogo: Vico Pancellorum, titolo della chiesa \nparrocchiale: S. Paolo (pieve), abitanti n° 524 - Totale: abitanti n° 8056",
    "original_title": "BAGNI DI LUCCA",
    "byte_offset": 996247
  },
  {
    "context": "",
    "title": "BAGNI DI MARE",
    "body": "– Vedere LITTORALE e MARE \nTOSCANO.",
    "original_title": "BAGNI DI MARE",
    "byte_offset": 1016051
  },
  {
    "context": "",
    "title": "BAGNI DI MONTALCETO",
    "body": "sul monte omonimo in Val \nd’Ombrone senese un miglio discosti dalla strada Regia \nLaurentana che da Siena per Asciano varca per \nMontalceto in Val di Chiana, Comunità Giurisdizione e 4 \nmiglia toscane a levante-scirocco di Asciano, 19 miglia \ntoscane circa da Siena. – Queste sorgenti appartengono \nalla classe delle Acque Acidule termali, di cui sono ricchi \ni poggi della Valle dell’Ombrone, dell’Orcia e della \nMerse. Esse scaturiscono apparentemente dalli spacchi di \ntravertino poroso che riposa sul tufo e sulla marna cerulea \nconchigliare, di che trovasi fatta menzione all’articolo di \nAsciano Comunità.  \nLa parte superiore del poggio di Montalceto, dai cui \nfianchi emergono le acque termali, è contornato da \nscogliere di calcareo magnesiaco e variegato con banchi \ndi breccie silicee, filoni di petroselce e rupi di una \ncalcarea divenuta cellulosa mercè de’vuoti che vi \nlasciarono i gas sviluppati di là. \nL’uso di quest’acque è conosciuto sino dal principio del \nsecolo XIV, siccome apparisce da una relazione statistica \nordinata dalla Repubblica senese nel 1333 a Simone di \nJacopo Tondi, e pubblicata nelle storie di quella \nRepubblica da Giugurta Tommasi. Crebbero in credito nel \nsecolo XVIII, dopo che le Terme di Montalceto furono \ndescritte dal naturalista Baldassarri, nel 1779, e quindi dal \nBattini, che pubblicò un’analisi di quelle acque. La quale \nfu rettificata più tardi dal professor Giorgio Santi cui \ndevesi una relazione inserita nel suo terzo viaggio per le \nProvincie senesi. \nPertanto i Bagni di Monte Alceto saliti in grido per la loro \nefficacia, segnatamente nei dolori artritici, vennero \nrisarciti e ampliate le fabbriche dell’attuale proprietario, \nche nulla trascurò per i bisogni, ed un miglior servizio \nde’concorrenti nell’estiva stagione. – Consistono in \ndiverse polle per doccia ed immersione, mentre altre sono \ndestinate per bevanda. Queste ultime non differiscono \ndalle prime, se non che per una maggior quantità di acido \ncarbonico. Esse hanno un sapore più acidulo delle altre, e \nriescono generalmente grate al gusto; sono limpidissime e \ninodorose; hanno un calore di 26 a 27gradi di Réaumur; \nDepositano un’incrostazione calcareo-porosa della qualità \ndi quel travertino, di cui le stesse acque per una lunga \nserie di secoli hanno ricoperto le pendici inferiori del \nmonte dove hanno la sede. \nLe acque di Montalceto sono state recentemente poste ad \nesame analitico dal ch. Prof. Ant. Targioni Tozzetti, il \nquale ha trovato che ogni 100 libbre delle medesime \ncontengono le sostanze seguenti: \n \nGas acido carbonico, Poll. Cub. 867,9 \nCarbonato di calce, grani 770,6 \nCarbonato di magnesia, grani 133,3 \nIdroclorato di soda, grani 323,9 \nIdroclorato di magnesia, grani 120,0 \nSolfato di soda, grani 56,8 \n\nSolfato di magnesia, grani 531,7 \nSilice, grani 20,0 \nMateria estrattiva, 20,0 \nTotale grani, 1976,3",
    "original_title": "BAGNI DI MONTALCETO",
    "byte_offset": 1016109
  },
  {
    "context": "in Val di Nievole,",
    "title": "BAGNI DI MONTECATINI",
    "body": "fra la \nstrada Regia pistojese e il poggio su cui risiede il castello \ndonde ebbero nome i Bagni, nella qual Comunità e \nGiurisdizione sono compresi, Diocesi di Pescia che è 5 \nmiglia toscane a Ponente, Compartimento di Firenze, da \ncui i Bagni sono 29 miglia toscane distanti dal lato \noccidentale. \nFra le tante famigerate Terme della Toscana, queste di \nMontecatini in genere di magnificenza, di gusto e di \nannessi superano tutte le altre. – Sono opera nella \nmassima parte di quel Grande che non si nominerà mai \ndalla posterità senza commozione di affetti e venerazione. \nFu LEOPOLDO I quello che seppe rinunziare \ngenerosamente alle vistose rendite che ritraeva la casa del \nprincipe da una pescosa palude, perché mediante opere \nidrauliche e architettoniche si risanasse una campagna \ninfetta e deserta onde convertirla in un asilo di sanità e di \ndelizie, in una contrada amena, popolatissima, ubertosa. – \nVedere Val di Nievole e Padule di Fucecchio. \nLa parte della Val di Nievole costituita nella prossimità \nde’Bagni, cui dal lato di levante e di settentrione fanno \nspalliera gli alti poggi che scendono fra Monsummano, e \nMontecatini, sino a quello denominato delle Panteraje,  \nera forse il punto più infestato nella calda stagione dalle \nesalazioni mofetiche dei frequenti acquitrini e paludi \nsparsi per la valle, fatti sempre più dannosi all’umana \neconomia dalli scoli delle Acque minerali che pullulavano \nrasente a quel seno. \nDallo stato in cui fu trovata questa campagna, nel 1773, \nquando il Gran Duca LEOPOLDO I decretò la \ncostruzione di nuove fabbriche, unitamente ad altri \nprovvedimenti idraulici fecondi di utili successi, si può \nben giudicare delle circostanze fisiche dei contorni dei \nBagni di Montecatini a detta epoca, siccome furono \ngiudicati e magistralmente descritti dal celebre dottore \nBicchierai nel Trattato de’Bagni di Monte Catini \npubblicato in Firenze l’anno 1788. \nQuattro grandiosi stabilimenti termali forniti di altrettante \ncopiose scaturigini di acque minerali, esistono in un’area \nnon maggiore di un quarto di miglio di diametro. \nIl primo è quello che appellavasi un dì il Bagno Tondo, \nora Mediceo, nel cui cratere scaturisce l’Acqua del \nRinfresco. Era di figura esagona innanzi che la fabbrica \nfosse ridotta in quell’elegante disegno che oggi si vede \ncon vago vestibolo. È situato sulle ultime pendici del \npoggio denominato delle Panteraje , un quinto di miglio a \nsettentrione del secondo Bagno, che è quello del \nTettuccio, posto in pianura sulla ripa destra del torrente \nSalsero . Giace a piccola distanza di là sul lato occidentale \nla magnifica Terma Leopoldina, già detta Bagno de’Merli \no della Rogna; mentre il quarto situato di fronte a \nquest’ultimo sulla sponda sinistra del Salsero , conosciuto \nanticamente col nome di Bagno de’Cavalli, porta il titolo \ndi Bagno Regio. \nOltre i quattro summentovati, un altro stabilimento di \nprivata proprietà da pochi anni è sorto nelle vicinanze del Tettuccio, mercè di un’acqua salina, nota oggi nel \ncommercio sotto nome della Torretta di Montecatini, per \nessere comparsa d’appresso a una piccola torre sul rio \nSalserino. \nDi due altre polle, trovate in prossimità dello stabilimento \ndel Tettuccio, fa menzione il trattato di questi Bagni \npubblicato nel 1823 dal professore Barzellotti già medico \ndirettore dei medesimi. Fu nominata la prima di Cipollo, \nl’altra sorgente di Papo, perché provate efficaci da due \nvillici di tal soprannome. Una sola di esse polle, quella di \nCipollo, è stata conservata e impiegata per alimentare i \nbagnetti nuovamente aperti presso la medesima. La \nseconda vena fu allacciata ed introdotta nel canale \nsotterraneo del Salsero. \nLa memoria più antica dell’uso di questi bagni la \ndobbiamo al celebre medico Ugolino da Montecatini, \nnella di cui opera dei Bagni si accenna l’epoca \ndell’edificazione di quello del Tettuccio, detto allora \nBagno nuovo, ordinato nel 1370 dalla Repubblica \nfiorentina più con la mira di estrarne del sal marino, che \ndi renderlo utile alla medicina. – A questo secondo scopo \nperò fu diretta la deliberazione presa un secolo dopo \n(anno 1477), quando si decretò una somma, perché si \nrestaurassero le fabbriche rovinate; e ciò ad istanza della \nComunità di Montecatini, a cui detti Bagni appartennero \nsino a che, nel (ERRATA: 1573) 1583, lo stesso Comune \ncedè la proprietà delle sottostanti Terme al Gran Duca \nFrancesco I. – Ma esse erano già rese impraticabili a \ncagione di un errore di pubblica economia commesso dai \nReggitori della repubblica,nel 1430,quando fu stabilita la \nbarriera allo scolo di una vasta pianura per ridurla in \npalustre peschiera. \nLa lusinga che cessasse l’infelice condizione di questa \nimportante provincia erasi risvegliata nei popoli di Val di \nNievole appena il figlio di Cosimo I ordinò un piccolo \nabbbassamento all’emissario della palude di Fucecchio. \nMomentanea peraltro fu la speranza tostochè tornarono \nben presto a spagliare le acque intorno ai lembi del \npadule, in conseguenza del sostegno rialzato al suo \nsbocco. \nCorsero due secoli in tale desolazione innanzi che \ncomparisse il benefattore del popolo Toscano. \nAllora solamente i giusti reclami di tante popolazioni, per \nlungo tempo negletti, furono generosamente esauditi. \nUna delle prime operazionivitali fu quella di circoscrivere \nin più angusto bacino il palude di Fucecchio, di dar libero \nesito alle acque spaglianti nelle campagne, di togliere  \ndalla superficie del suolo gli acquitrini e scoli minerali, \nintroducendoli in canali coperti per condurli in una cloaca \ncomune ad una notabile distanza dall’abitato. – Tutto ciò \nfu fatto nel tempo medesimo; e quasi per incantesimo fu \nveduto agli spedali endemici, ai volti lividi e confusi, \nsubentrare uomini sani e abitazioni nuove. Fu allora che \nnel breve giro di otto anni sorsero contemporaneamente \nalberghi, palazzi, casino e cospicue Terme, una delle quali \nper ampiezza, per magnificenza e comodità può dirsi tra \ngli edifizj di simile genere uno dei più sontuosi che si \ncontino in Italia dopo i tempi Romani. \nDà accesso a tutti questi Stabilimenti un grandioso viale \nche parte dalla Via Regia pistojese di fronte al nuovo e \nvago Tempio rotondo, e che conduce alle Terme per una \ndoppia fila di olmi e di acacie, cui fanno ala varie \npalazzine e case di particolari. Sulla piazza della locanda \nmaggiore e sulla strada Regia mercè la munificenza \ndell’Augusto Regnante, da un anno in qua gettano a \nun’altezza vistosissima due copiose fonti di acqua \npurissima, condotta fin là dal poggio di Monte Catini. \nUna distinta idea sulle distribuzioni e comodi di ciascuno \ndi questi stabilimenti non che sulle proprietà fisiche e \nchimiche delle varie scaturigini minerali, potrà ognuno \nche il voglia acquistarla dalle Opere a questi Bagni \nspecialmente consacrate da tre fisici illustri, Bicchierai, \nBarzellotti e Giulj. \nMa chi mai non conosce a’giorni nostri le Terme di Val di \nNievole, dopo che vi concorrono da tutte le parti d’Italia e \nda più remote contrade genti per riacquistare la salute e \nper ricrearsi! \nRapporto alle virtù di quest’acque saline, le disse in brevi \nsugose parole il celebre Franceco Redi, che dichiarò \nessere l’acqua del Tettuccio il solo, il vero, ed unico \ncertissimo rimedio contro tutte le dissenterie, oltre che \nvale contro l’itterizia, coliche biliose, cachessie e \nostruzioni. \nMi contenterò solamente di ripetere qui il resultato \nanalitico delle varie polle minerali di cui fu autore il \nchiarissimo professore Barzellotti. – Esse scaturiscono \ntutte da un suolo palustre, meno quelle del Rinfresco. –  \nVedere MONTECATI NI (Comunità di).\n\nANALISI DELL'ACQUA DELLE TERME LEOPOLDINE\n \nProprietà fisiche \n \nTemperatura, gr. 27 Réaumur \nSapore, salso amarognolo \nTrasparenza, alquanto opalina \nOdore, di muria \nGravità specifica 1,0169 calcolata 1,000 l'acqua stillata. \n \nSottoposte all'analisi chimica 100 libbre di quest'acqua \nhanno dato: \n \nSostanze gassose \n \nGas acido carbonico, poll. cub. 101,259 \nGas ossigene, poll. cub. 14,466 \nGas azoto, poll. cub. 28,931 \nTotale, poll. cub. 144,656 \n \nSostanze fisse \n \nIdroclorato di soda, grani 12600 \nIdroclorato di calce, grani 600 \nIdroclorato di magnesia, grani 300 \nIdroclorato di ferro, grani 10 \nSolfato di soda, grani 200 \nSolfato di calce, grani 1200 \nSolfato di magnesia, grani 400 \nCarbonato di calce, grani 100 \nCarbonato di magnesia, grani 100 \nCarbonato di ferro, grani 20 \nAllumina, grani 50 \nSilice, grani 50 Totale, grani 15630 \n \nANALISI DELL'ACQUA DEL TETTUCCIO \n \nCaratteri  fisici \n \nTemperatura , gr. 22°,667 Réaumur \nSapore, salino non disgustoso \nTrasparenza , limpida e quasi cristallina \nOdore, lievissima emanazione muriatica alla scaturigine \nGravità specifica, come 1,0064 a 1,000 \n \nAll'analisi chimica 100 libbre di acqua del Tettuccio \nhanno fornito: \n \nSostanze gassose \n \nGas acido carbonico, poll. cub. 60,756 \nGas ossigene, poll. cub. 8,794 \nGas azoto, poll. cub. 17,359 \nTotale, poll. cub. 86,909 \n \nSostanze fisse \n \nIdroclorato di soda, grani 3800 \nIdroclorato di calce, grani 200 \nIdroclorato di magnesia, grani 100 \nSolfato di soda, grani 100 \nSolfato di calce, grani 400 \nSolfato di magnesia, grani 200 \nCarbonato di calce, grani 70 \nCarbonato di magnesia, grani 30 \nTotale, grani 4900 \n\nANALISI DELL'ACQUA DEL BAGNO REGIO \n \nCaratteri  fisici \n \nTemperatura , gr. 20,667 Réaumur \nSapore, salato come di salamoja \nOdore, di muria particolare  \nTrasparenza , chiara ma non cristallina \nGravità specifica, come 1,0099 a 1,000 \n \nCento libbre di quest'acqua hanno somministrato \nall'analisi chimica: \n \nSostanze gassose \n \nGas acido carbonico, poll. cub. 57,862 \nGas ossigene, poll. cub. 23,145 \nGas azoto, poll. cub. 44,717 \nTotale, poll. cub. 125,724 \n \nSostanze fisse \n \nIdroclorato di soda, grani 6000 \nIdroclorato di calce, grani 300 \nIdroclorato di magnesia, grani 200 \nSolfato di soda, grani 140 \nSolfato di calce, grani 600 \nSolfato di magnesia, grani 200 \n\nCarbonato di calce, grani 350 \nCarbonato di magnesia, grani 200 \nCarbonato di ferro, grani 10 \nAllumina, grani 100 \nPerdita, grani 100 \nTotale, grani 8200 \n \nANALISI DELL'ACQUA DEL RINFRESCO \n \nProprietà  fisiche \n \nTemperatura , gr. 21,667 Réaumur \nSapore, leggermente acidetto con senso di allumina \nTrasparenza , cristallina \nOdore, nullo  \nGravità specifica, come 1,0045 a 1,000 \n \nAll'analisi chimica 100 libbre di quest'acqua diedero di \nresultato: \n \nSostanze gassose \n \nGas acido carbonico, poll. cub. 34,717 \nGas ossigene, poll. cub. 16,405 \nGas azoto, poll. cub. 16,905 \nTotale, poll. cub. 68,027 \n \nSostanze fisse \n \nIdroclorato di soda, grani 1850 \nIdroclorato di calce, grani 225 \nIdroclorato di magnesia, grani 100 \nSolfato di soda, grani 85 \nSolfato di calce, grani 200 \nSolfato di magnesia, grani 200 \nCarbonato di calce, grani 30 \nCarbonato di magnesia, grani 30 \nAllumina, grani 10 \nPerdita, grani 170 \nTotale, grani 2900 \n\n\nANALISI DELL'ACQUA DI CIPOLLO \n \nProprietà  fisiche \n \nTemperatura , gr. 21,00 Réaumur \nSapore, salino leggermente amarognolo \nOdore, non molto sensibile ma particolare \nTrasparenza , chiara \nGravità specifica, come 1,0053 a 1,000 \n \nSottoposte all'analisi 100 libbre di quest'acqua hanno \ndato: \n \nSostanze gassose \n \nGas acido carbonico, poll. cub. 34,717 \nGas ossigene, poll. cub. 5,786 \nGas azoto, poll. cub. 17,359 \nTotale, poll. cub. 57,862 \n \nSostanze fisse  \nIdroclorato di soda, grani 3100 \nIdroclorato di calce, grani 140 \nSolfato di magnesia, grani 285 \nSolfato di calce, grani 100 \nSolfato di soda, grani 50 \nCarbonato di calce, grani 150 \nCarbonato di magnesia, grani 85 \nAllumina, grani 25 \nPerdita, grani 15 \nTotale, grani 4000 \n \nACQUA DELLA NUOVA SORGENTE DETTA \nDELLA TORRETTA \n \nCaratteri fisici \n \nTemperatura , gr. 16,150 Réaumur \nSapore, salato amarognolo \nOdore, di acqua marina \nTrasparenza , limpida \nGravità specifica, come 1,0250 a 1,000 \n \nSostanze gassose fornite all'analisi chimica fatta nel 1832 \ndal chimico Mazzoni in Firenze sopra due libbre \ndell'anzidetta Acqua \n \nGas acido carbonico, poll. cub. 1,214 \nGas ossigene, poll. cub. 0,130 \nGas azoto, poll. cub. 0,290 \nTotale, poll. cub. 1,634 \n \nSostanze fisse ottenute da una libbra, 9 once, 19 denari e \n11 grani dell'Acqua medesima \n \nIdroclorato di soda, grani 166,00 \nIdroclorato di calce, grani 10,86 \nIdroclorato di magnesia, grani 5,07 \nIdroclorato di ferro, grani 0,07 \nSolfato di soda, grani 3,00 \nSolfato di magnesia, grani 5,50 \nSolfato di calce, grani 2,75 \nCarbonato di magnesia, grani 1,50 \nCarbonato di calce, grani 4,79 \nCarbonato di ferro, grani 0,12 \nSilice, grani 0,25 \nAllumina, grani 0,12 \nTotale, grani 200,03 \n \nI Bagni di Montecatini con tutte le Terme furono donati ai \nmonaci Benedettini di Firenze da LEOPOLDO I dopo \naverli ordinati, sistemati, e spesavi la vistosa somma di \n569360 lire. Attualmente sono tornati sotto l’immediato \ndominio del Principe che ha fatto aggiungere \nimportantissimi miglioramenti a tutte le Terme. – Il \nDipartimento del Catasto e del Corpo d’Ingegneri di \nAcque e strade ha la direzione dei lavori relativi ai Bagni; \nmentre a una R. Deputazione è affidata l’amministrazione \neconomica, la soprintendenza e regolamento interno dei \nmedesimi.",
    "original_title": "BAGNI DI MONTECATINI",
    "byte_offset": 1019045
  },
  {
    "context": "presso Arezzo,",
    "title": "BAGNI DI MONTIONE",
    "body": "sul torrente Castro, un miglio a maestro di questa città. – Sono di \nrecente costruzione destinati a raccogliere le acque \nmedicinali acidule fredde, le quali sgorgano per \ntrasudamento insieme col gas da varie fenditure fra li \nstrati di un schisto argilloso coperto da marna cerulea, \nsulla di cui superficie appariscono in tempi asciutti delle \nefflorescenze saline. – Le memorie storiche relative alle \nsorgenti acidule di Montione non vanno più oltre del \nsecolo XVI, quando il filantropico istituto di Arezzo, \ndenominato la Fraternità, nel 1584, fece conoscere al \nConsiglio comunitativo la convenienza di prendere un \nprovvedimento per rendere utile l’acqua acetosa e \nsulfurea di Montione, cui volgarmente davasi il nome di \nacqua Cedra o Cetra. I rappresentanti municipali \naderirono al progetto; il quale per altro restò senza effetto, \nstante che il Sovrano rescrisse: Non esser tempo allora di \nparlare dei Bagni. – Poco dopo quest’acqua minera le fu \nfatta conoscere dal celebre Andrea Cesalpino, che prese \noccasione di parlarne sino dal 1596, nel suo trattato de \nMetallicis, dove è paragonata a un fortissimo aceto, usata \ndai villici dell’agro aretino in luogo di vino, dopo averla \nallungata con acqua pura. \nNon sfuggì essa tampoco alle diligenti ricerche del \nbenemerito Giovanni Targioni Tozzetti, il quale \nviaggiando in coteste parti, ne osserò due sorgenti \nseparate fra loro dal letto del torrente Castro, una alla base \ndella collinetta di Montione, come la descrisse il \nCesalpino, l’altra quasi dirimpetto, presso all’alveo del \ntorrente, dove la vidi emergere io stesso nel 1832. \nAltre consimili polle furono scoperte nel 1788 da due \ndeputati dell’Accademia aretina, incaricati di riferire sullo \nstato dell’acqua minerale di Montione. – Essa fu per la \nprima volta analizzata nel 1808 dai dottori G. Giulj e A. \nFabbroni di Arezzo. – Nuove, più estese e più precise \nanalisi vennero ripetute da quest’ultimo scenziato nel \n1827, epoca in cui egli fece di pubblica ragione la Storia \ned analisi dell’Acqua acidula minerale di Montione con \nun’appendice di varie altre acidule delle vicinanze di \nArezzo. \nIntanto sotto i fortunati auspici dell’ottimo Ferdinando III \ni due chimici prenomonati, sino dal 1816, avevano ripreso \ndi mira il vecchio progetto non mai eseguito, quello cioè \ndi allacciare le polle, mentre che procuravasi di \ndiscostarle dal letto del fiumicello, e quindi di erigervi un \nconveniente fabbricato. I predetti lavori vennero effettuati \nprima del 1819, e quindi per sovrana determinazione, nel \n1823, affidata la cura del nuovissimo e già accreditato \nstabilimento ad una deputazione economica, di cui il \nGonfaloniere, il Cancelliere comunitativo, il Rettore \ndell’Ospedale di Arezzo e l’Autore stesso sig. Fabbroni \nfecero, e continuano attualmente a far parte. \n  \nCaratteri fisici dell’Acqua acidula di Montione. \n \nTemperatura , gr. 13 Réaum. \nColore, leggermente opalino \nOdore, quasi nullo anche alla sorgente \nSapore, fortemente acidulo e alquanto stittico e \nferruginoso \nGravità specifica, come 1003 a 1000 rapporto all'acqua \nstillata.  \nSostanze gassose contenute nell'acqua di Montione \n \nGas indisciolto o libero in poll. cub. 36 \n-Acido carbonico p.c. 30 \n-Ossigene p.c. 01 \n-Azoto p.c. 05 \n-Totale poll. cub. 36 \n \nGas disciolto ma non combinato \n- Gas acido carbonico una volta e mezzo il volume \ndell'acqua \n \nSostanze solide trovate in 100,000 grani d'Acqua di \nMontione \n \n- Idroclorato di soda, grani 000,009 \n- Bicarbonato di soda, grani 000,150 \n- Carbonato di magnesia, grani 000,140 \n- Carbonato di calce, grani 000,080 \n- Carbonato di ferro, grani 000,010 \n- Somma, grani 000,389 \n   \n-Gas acido carbonico libero, grani 000,296 \n-Acqua pura con traccia di materia organica e di silice, \ngrani 99,315 \n-Totale, grani 100,000 \n \nL’uso di questi bagni si è trovato da qualche tempo \nproficuo in vari casi di malattie cutanee, di piaghe \ncroniche e di dolori artritici. – Pertanto avverte \nsaviamente il prelodato Fabbroni, che se nei tempi \ntrapassati vi fosse stato a Montione il comodo dei bagni, \nl’esperienza avrebbe potuto tramandare alla posterità dei \nfatti capaci di stabilire la vantaggiosa influenza di queste \nacque evidentemente acidule e toniche nella cura delle \ninterne malattie. \nSituati i bagni di Montione in un luogo di aria \ncostantemente salubre, in favorevole posizione, nel centro \ndi una bellissima vallata accessibile da ogni lato, e presso \na una cospicua città, sono queste altrettante prerogative \nnon comuni a tutte le terme, e tali da permettere al malato \ndi profittarne senza assoggettarsi ad incomodi e rischi \npersonali né a privazioni penose. – Vedere AREZZO e \nMONTIONE.",
    "original_title": "BAGNI DI MONTIONE",
    "byte_offset": 1032451
  },
  {
    "context": "(Balnea ad Morba, o ad Aquas Volaterranas) in Val di Cecina,",
    "title": "BAGNI a MORBA",
    "body": "dove si disserra il vallone \nsubalterno lungo il quale scorre il torrente Possera , fra i \nLagoni di Montecerboli e quelli di Castelnuovo, sulla \nstrada provinciale di Massa Marittima, nella Comunità \nGiurisdizione e 6 miglia toscane a scirocco levante delle \nPomarance, Diocesi di Volterra, che è 15 miglia toscane a \nmaestro, Compartimento di Firenze. \nNon vi sono bellezze da descrivere, né allettative che quà \nrichiamino il delicato sesso, o chi non brama di osservare \nalcuni dei più curiosi fenomeni che mostra la natura in \ncotesta contrada, comecchè non manchino costà le cose \npiù utili provviste dall’attuale proprietario de’Bagni. È \nquello stesso Lamotte, il quale, dopo avere riallacciato le \ndisperse vene minerali, e fatto risorgere le squallide \nTerme, corredò le medesime di docce, di bagnetti e di \ndecenti abitazioni, cui fanno corredo graziose benchè \nnascenti coltivazioni. \nDella celebrità e antico uso di queste acque, quantunque \nnon si possa accertare che alle medesime volesse riferire \nla tavola Peutingeriana, ne fa testimonianza il nome dato \nalla contrada e all’antichissima pieve ad Morba, le cui \nvestigie sono a pochi passi distanti di là. – Che questi \nBagni appartenessero alla città di Volterra e fossero in \nuno stato di decadenza sino dal secolo XIII, si deduce da \nun documento scoperto fra le membrane appartenute al \nComune della stessa città ora nel R. Archivio Diplomatico \ndi Firenze. È un atto pubblico fatto nel palazzo del \nComune delle Pomarance, li 19 gennajo 1297, col quale il \nPotestà e Consiglio municipale nomina un tal Corso di \nGuido in procuratore per riscuotere dalla Comunità di \nVolterra il prezzo dei mattoni e della calcina portata ai \nBagni di Morba. – Era questo stabilimento ritornato a \ndecadere all’anno 1388, allorchè la Repubblica \nFiorentina, avendo esteso il suo potere nel Volterrano, \nordinò che si rifabbricassero i Bagni a Morba, mentre che \naffidava a una deputazione la dire zione dei lavori. \nEra corso appena un secolo quando si recò a visitare le \nterme medesime Ugolino da Montecatini, accompagnato \ndal suo amico Coluccio Salutati cancelliere della \nRepubblica fiorentina. Lo che apparisce dalla descrizione \nche egli ci lasciò dei Bagni a Morba, quando già il \nComune di Firenze li aveva fatti circondare di mura, onde \nassicurare i bagnanti dalle sorprese e rapine dei \nmasnadieri non che di alcuni nobili dei vicini castelli, i \nquali a qull’età solevano vivere di prepotenza e di \nassassinio. \nUn esempio degni dei ladri di Sonnino merita di essere \nqui riportatoanche per conoscere il credito delle Terme a \nMorba che sin d’allora avevano nella malattia difficile \ndella podagra. Racconta dunqua lo stesso Ugolino che \na’tempi suoi un tal Mezeta, di Castel Fiorentino, oppresso \ndalla podagra, mentre andava a bagni a Morba, fu preso \ndai signori dei limitrofi castellucci, e condotto in una di \nquelle rocche, dove patteggiavasi per la redenzione del \nprigioniero. Il Mezeta per la sua pelle offrì 4000 fiorini; e \nperché doppia somma esigevano, egli, piuttosto che \nridurre alla miseria i figli, preferì la morte, che per caso \npoco diverso toccò al pontefice Bonifazio VIII. \nErano questi bagni già murati a tempo di Michele \nSavonarola che è il primo a far parola de’medesimi. \nFurono restaurate le fabbriche e ritrovate le disperse \nacque con decreto del 1477. Quattro erano allora le \nsorgenti, tre rinchiuse dentro al fabbricato, cui davasi il \nnome di Castello, e una purgativa scoperta a 4 miglia \ndistante, nel luogo detto il Fossato. \nAlla fine del secolo XVI queste Terme non dovevano \nessere più frequentate, poiché il Bacci ne parla come di \nacque ormai fuori d’uso. – Dopo un’inerzia di due secoli e \nmezzo si vedono oggi i Bagni a Morba a nuovo lustro \nrichiamati dal zelo del signore Lamotte proprietario, \ndirettore, e albergatore dei Bagni a Morba. Mentre \ninnalzavasi il nuovo stabilimento, egli incaricava \ndell’analisi e della storia delle diverse polle saline il \nprofessore G. Giulj. – Chi desidera pertanto più minuti \ndettagli sulla situazione fisica, stato attuale delle \nfabbriche, analisi delle varie acque e loro efficacia, potrà trovarli nel primo volume della Storia di tutte le acque \nminerali della Toscana del medesimo professore senese, \npubblicato in Firenze nel 1833.",
    "original_title": "BAGNI a MORBA",
    "byte_offset": 1037249
  },
  {
    "context": "in Val di Merse",
    "title": "BAGNI di PETRIOLO",
    "body": "nel fondo di un \ncupo vallone percorso dal torrente Farma, presso al ponte \nsu cui passa la strada Regia Grossetana, 20 miglia toscane \na ostro di Siena, 34 a settentrione di Grosseto. \nLe acque solforose termali di Petriolo scaturiscono sulla \nripa sinistra della fiumana Farma, 200 passi in vicinanza \ndelle rovine deserte mura castellane di Petriolo, fra mezzo \na un terreno calcareo retato da vene di zolfo con rifioriture \ntartarose, in un’aria grave e pregna di vapori irrespirabili \nnella calda stagione. \nAd onta di tanti sfavorevoli requisiti, non vi è quasi \nscrittore dei Bagni che non rammenti con lode questi di \nPetriolo, dove si sa che la Repubblica di Siena teneva un \nsoprintendente nel secolo XIV, dopo averli a spese \npubbliche restaurati. Reclamavano questi Bagni \nriparazione sino da quando ne fece rapporto al governo \nsenese Simone Tondi dopo la visita ordinatagli nel 1333. \n(Tommasi Istor. Senes.) E perché non di rado qualche \nbrigata di ladroni qua, come a Morba, assalivano e \nderubavano i vindanti e ricorrenti, la Repubblica di Siena \nfece circondare di mura il castello di Petriolo. Custoditi e \ndifesi i Bagni Petriolensi si tenevano fra i più famigerati \ndei tanti Bagni solforosi e aciduli del senese contado, per \nil gran credito ed efficacia delle loro acque. Al che \naccrebbe lustro il pontefice Pio II, per averne usato \nnell’estate del 1460, e precisamente nel mese di giugno, \nsiccome apparisce da una bolla originale data dallo stesso \npontefice in Petriolo li 19 giugno 1460 anno II. Del suo \npontificato. È la medesima diretta al priore di S. Maria \ndegli Angeli della Congregazione di S. Agostino in Siena. \n(ARCH. DIPL. FIOR. S. Maria degli Angeli di Siena)  \nUna piccola lapida murata nella facciata di un oratorio \nsulla testata del ponte a Petriolo conferma al viandante il \nsacro personaggio che si bagnò in quelle sudicie onde,nel \ntempo stesso che tale documento storico prova senza fallo \nal naturalista e ai cultori della pubblica economia, quanto \nil clima e lo stato fisico del suolo nel medio evo essere \ndoveva di miglior condizione che oggi non è lungo il \ntorrente Farma. \nI comodi che in tale occasione la Comunità di Siena fece \napprestare in Petriolo all’illustre Pontefice senese, stati \ntanto decantati da varj cronisti, sono spariti ad eccezione \ndi un piccolo fabbricato di tre arcate coperto da volte,sotto \nle quali esistono tre adeguati crateri o vasche quadrate, \ndove pullulano le sorgenti Termali acidule-solforose, le \nquali abbandonano nel fondo e intorno alle pareti una \nconcrezione tartarosa unita a tenue quantità di ferro \nidrato. La loro temperatura da me riscontrata nei crateri, \nmentre il termometro all’ombra segnava gradi 18, fu \ntrovata di 28 gradi.",
    "original_title": "BAGNI di PETRIOLO",
    "byte_offset": 1041699
  },
  {
    "context": "(Aquae Populonionses)",
    "title": "BAGNI o ACQUE TERMALI DI POPULONIA",
    "body": "– Vedere CALDANA sulla Via Emilia fra \nPopulonia e Campiglia, e VIGNALE.",
    "original_title": "BAGNI o ACQUE TERMALI DI POPULONIA",
    "byte_offset": 1044490
  },
  {
    "context": "",
    "title": "BAGNI DI RAPOLANO",
    "body": "– Vedere RAPOLANO.",
    "original_title": "BAGNI DI RAPOLANO",
    "byte_offset": 1044629
  },
  {
    "context": "",
    "title": "BAGNI ROSELLANI",
    "body": "– Vedere BAGNO di ROSELLE.",
    "original_title": "BAGNI ROSELLANI",
    "byte_offset": 1044674
  },
  {
    "context": "in Val di Paglia",
    "title": "BAGNI DI SAN CASCIANO DE’BAGNI",
    "body": "sulla pendice meridionale del monte di Cetona \npreso il Castello di S. Casciano che è capoluogo di \nComunità e residenza di un Potestà sotto il Vicariato, e 8 \nmiglia toscane a maestro di Radicofani, nella Diocesi e 12 \nmiglia toscane a ostro libeccio di Chiusi, Compartimento \ndi Siena. \nL’origine di questo Castello è tanto remota quanto la \ncelebrità dei suoi Bagni, dai quali prese l’indicazione la \nsua antica chiesa parrocchiale. \nImperocchè, per quanto il territorio di Chiusi sia \nabbondantissimo di acque minerali e di Terme, tutte da \nlunga età celebratissime (tra le quali quelle di S. Filippo \nsotto Radicofani e di Chianciano vicinissime alla città di \nChiusi); pure il vedere le Terme di S. Casciano situate \nsenza dubbio presso un’antica via militare; la copia e \nriputazione costante delle sue acque salutifere; il sapere \nche alcune di esse tuttora giovano alle malattie d’occhi, al \nquale effetto furono prescritte al poeta Venosino; il nome \ndi Bagni conservato da tempo immemorabile al paese; le \nvestigie di monumenti romani che ivi più che altrove \nfurono ritrovate; tuttociò lascia sempre meno dubbiosa la \ndecisione, che quà precisamente fossero i Bagni Chiusini. \n– Giacciono essi alle falde delle meridionali della \nmontagna di Cetona, quasi sull’estremo angolo della \nToscana Granducale, dove trovansi a contatto l’acqua col \nfuoco, i prodotti vulcanici con quelli Nettunici; fra la \npalustre pianura delle chiane e le lave basaltiche di \nAcquapendente e di Radicofani. \nIl terreno però, da cui le acque di S. Casciano \nscaturiscono, è nella regione di Nettuno. Conciossiachè \nesso appartiene per lo più a un calcareo stratiforme, fra \ncui sono inseriti dei filoni di petroselce, rinchiusi dei \ntestacei marini, nonchè qualche traccia di ossido di \nmanganese e di ferro solfurato: il tutto per altro coperto da \nestesi depositi di calcareo concrezionato. \nFra le copiose sorgenti più note e di un uso maggiore si \ncontano le seguenti: \nSotto appunto al castello dal lato di ponente, al così detto \nBagno vecchio , sgorgano due fonti di acqua tiepida, una \ndenominata del Bossolo, l’altra di S. Lucia. Questa è \nquella più specialmente prescritta nelle malattie degli \nocchi. \nIn prossimità del Bagno Vecchio avvi il Bagno grande \ndestinato per immergervi il bestiame. – Scendendo mezzo \nmiglio a scirocco del castello, sulla strada rotabile verso la \nMadonna de’Bagni trovasi la sorgente detta la Doccia \ndella Testa con un recinto per le donne; e poco lungi di là \naltra polla non meno copiosa che serve alle docce per gli \nuomini, ed al bagno a Vapore. \nA non molta distanza esiste un maggiore stabilimento, col \nnome di Portico grande, dove sono varie sorgenti che \ndanno l’acqua a molti bagnetti in un bell’edifizio ornato \ndi grandioso portico di travertino, eretto nel 1607 dal \nGran Duca Ferdinando II. In mezzo a questo fabbricato \nscaturisce la notissima acqua della Ficoncella, di cui si fa uso per bevanda. \nVari autori, a partire dal secolo XIV, hanno scritto di \nquesti Bagni, ma più di proposito nel secolo decorso i due \nmedici Jacopo e Annibale Bastiani, ed il naturalista \nGiorgio Santi. Al Santi medesimo dobbiamo alcuni saggi \nanalitici, dai quali si hanno le caratteristiche seguenti: \nLe acque minerali di S. Casciano sono tutte limpide, \ninodore e di un sapore leggermente acido salino. La loro \ntemperatura fu riscontrata varia nelle diverse polle, dai \n31° ai 37°, mentre però il termometro Réamuriano \nsegnava all’ombra gradi 26. \nQuasi tutte sviluppano una quantità di gas acido \ncarbonico libero misto a piccola porzione d’aria comune, \nnel tempo stesso che depositano intorno ai spechi, e a vasi \nche le ricevono, incrostazioni considerabili di carbonato \ncon qualche porzione di solfato calcareo. \nDopo i saggi fatti, il prenominato Giorgio Santi concluse: \nche tutte le acque di S. Casciano sono di natura identica, \nche contengono tutte le sostanze medesime \nmineralizzanti, le quali consistono in gas acido carbonico, \nin carbonato e idroclorato di calce, in solfati di calce e di \nmagnesia, senza per altro che l’autore indichi le respettive \nproporzioni delle sostanze segnalate. \nSecondo l’analisi posteriormente pubblicata nel \nDizionario delle scienze naturali, le stesse acque \nconterrebbero altri principii, oltre i sopraccennati; per \nesempio quello del gas acidosolforico; e, in luogo \ndell’idroclorato di calce, il solfato di magnesia, il \ncarbonato magnesiaco e il solfato ammoniacale in piccola \ndose. \nIl costante credito di queste Terme per l’uso medico, dopo \ngli antichi, continuò anche nei bassi tempi a chiamare a sé \nmolti concorrenti per la cura delle loro malattie. Fra i \npersonaggi distinti forse vi accorreva nel secolo XIII il \nricco abate di Clugny, se al suo male di stomaco non \nporgeva altro rimedio Ghino di Tacco, quando per lungo \ndigiuno potè indurre il prelato a rodere fave nella rocca di \nRadicofani. – Vedere CASCIANO (S.) de’BAGNI.",
    "original_title": "BAGNI DI SAN CASCIANO DE’BAGNI",
    "byte_offset": 1044725
  },
  {
    "context": "in Val d’Orcia,",
    "title": "BAGNI, o BAGNO DI SAN FILIPPO",
    "body": "sul \ntorrente Rondinaia, nella cui vallecola scaturiscono le \nacque termali, un miglio e mezzo a scirocco della Posta di \nRicorsi, nella Comunità Giurisdizione e 5 miglia toscane \na settentrione dell’Abbadia S. Salvatore, 6 miglia toscane \na maestro di Radicofani, nella Diocesi di Chiusi, \nCompartimento di Siena. – Chi ha letto il viaggio \npittorico della Toscana,e poi visitato la situazione di \nquesti Bagni, inarcherà per stupore le ciglia a ritrovare, \ninvece di un luogo ameno, d’aria salubre con una vasta \npianura al settentrione e molte comode abitazioni, \npiuttosto un meschino casale circondato da mofete nel \nfondo di un’augusta soffocante fossa, dove fra il luglio e \nil settembre si trovano tutti insieme E di Sardigna e di \nMaremma i mali. Il fabbricato consiste in poche capsule, \nove nulla vi ha che non respiri tristezza, in un cadente \nfabbricato per uso de’Bagni, in una chiesina dedicata a S. \nFilippo che fu un tempo cura e diede il nome al villaggio. \nEsistono altresì le rovine di vecchie terme, delle quali per \naltro non si ha documento anteriore al secolo XIV. Il \nvilaggio di S. Filippo con le sue pertinenze fu per lungo \ntempo di proprietà dei monaci della vicina Abbadia del \nMontamiata, da cui passò agli Orvietani, e quindi ai \nVisconti di Campiglia o loro consorti, e finalmente alla \nRepubblica di Siena. \nUn potentissimo banco di candida incrostazione tartarosa \nqua e là suddiviso in grandiose moli di travertino cuopre \nil terreno marnoso, da cui è costituita la collina de’Bagni \nsino alle falde del monte Zoccolino, dove subentrano le \nrocce stratiformi, coperte esse stesse più in alto da \nimmense rupi di peperino (truchite). \nLe acque di S. Filippo scaturiscono da spacchi di \ntravertino, e per vari vivi discendono da una discoscesa \ncollina, mentre riscuoprono il suolo di un’incrostazione \nfarinacea, dell’aspetto e forma della gragnuola, innanzi \nche precipitino in un tonfane dove giacciono i Bagni e il \nCasale. La quantità del carbonato di calce, che le acque \nrilasciano per via, è così vistosa, che non solamente se ne \nrivestono quei campi, le pietre, le piante, i legni e \nqualunque siasi corpo, ma ancora a tale altezza lo stesso \ndeposito s’innalza intorno alle scaturigini, che queste \ntrovansi spesso volte costrette a cambiare via e aprirne \ndelle nuove per altre direzioni. Senza riferire qui \nl’opinione dell’insigne geologo Aless. Brogniart sulla \ndoppia età e formazione dei travertini di S. Filippo, parte \ndei quali (come le moli della superiore collina intorno \nall’eremo di S. Filippino) egli suppone di epoca \nSaturniana , mi limiterò a rammentare i bei lavori in basso \nrilievo che sogliono ottenersi, mercè tali concrezioni, \ndagli amatori di belle arti. – Devesi all’ingegnere \nLeonardo Vegni l’industrioso metodo di riempire con \nl’incrostazione delle acque termali di S. Filippo le forme \nconcave che vi si espongono; e ciò mediante la caduta \ndell’acqua medesima dall’alto sopra legni traversi sospesi \nalquanto da terra. Intorno all’apparato stanno appese \nquelle forme che si vogliono destinare a ricevere li \nspruzzi dell’acqua, perché ivi si depositi in tenuissime \nmolecole il candido tartaro. L’operazione può farsi più \nlenta o più sollecita, e ciò a proporzione che si avvicina o \nsi allontana la caduta dell’acqua ad effetto di abbandonare \nuna minore o maggiore dose di calce carbonata. \nLe acque di S. Filippo furono sempre e sono tuttora \naccreditate per curare i dolori artritici, i romatismi, i mali \ncutanei. Nel 1635, vi guarì da un mal di capo il Gran \nDuca Ferdinando II, come apparisce da un’iscrizione tolta \ndalle vecchie dirute Terme. \nVi è adesso un bagno, a cui ricorrono gli abitanti del \nMontamiata e dei vicini paesi per liberarsi da alcune \nsozzure segnatamente nei casi non in frequenti di rogna. \nBaldassarri e Vegni entrano nel numero dei dotti che \nhanno illustrato la storia naturale di questo paese. \nDobbiamo però a Giorgio Santi i pochi saggi analitici \ndelle acque di S. Filippo, dai quali risultati si rileva che la \nloro temperatura, presa a una delle sorgenti, fu trovata di \ngradi 37 e 1/2; e a un’altra polla di gradi 39 e 1/2, mentre \nil termometro segnava all’aria libera gradi 23. \nLe acque di S. Filippo tramandano un odore leggermente \nsolforoso; al gusto sono di un sapore alquanto agretto e \ningrato; limpide alla scaturigine; albeggianti e bollose col \nmoto, mentre abbandonano per via con una parte di \ncalorico l’acido carbonico e idrosolforico in stato libero e \ngassoso, il carbonato di calce in stato insolubile, \nunitamente a una minor dose di solfato di calce e \npiccolissima di magnesia. – Vedere Santi, viaggio al Montamiata.",
    "original_title": "BAGNI, o BAGNO DI SAN FILIPPO",
    "byte_offset": 1049791
  },
  {
    "context": "in Val d’Albegna ",
    "title": "BAGNI, o BAGNO DI SATURNIA",
    "body": "sulla sinistra del fiume, nel colle dove già fu l’etrusca \ncittà AURINIA, o di Saturnia, nella Comunità e 7 miglia \ntoscane a settentrione di Manciano, Diocesi di Sovana che \nè 8 miglia toscane a levante, Compartimento di Grosseto. \nLa Valle dell’Albegna, tanto a destra che a sinistra del \nfiume, fu costantemente copiosa di acque termali acidule \nsolforose, siccome lo danno a conoscere le varie \nscaturigini minerali tuttora in quella contrada esistenti, e \ngl’immensi depositi di travertino che incrostano piani e \ncolline, sino a che subentrano i terreni vulcanici fra  \nSaturnia e Sovana. – Due sono i luoghi che portano il \nnome di Bagno di Saturnia, uno detto il Bagno antico, \nconsistente in un recinto quadrato, dal cui fondo talvolta \npullulano anche ai tempi attuali l’acque termali. Esso \ngiace sulla sommità del colle, fra le rovinate masse di \ntravertino che servirono alle mura ciclopiche di \nquell’antica città. L’altro edifizio termale è alla base \nmeridionale del colle di Saturnia. Consiste in una gran \nvasca, dal di cui fondo zampillano con forza copiose fonti \nvaporose, parte delle quali s’intoducono in due bagnetti \nannessi, mentre il rifiuto generale va a muovere i palmenti \ndi un mulino. \nL’acqua di questo bagno è termale acidula solforosa; ha \ncirca 30 gradi di temperatura, con odore epatico, e sapore \nacidulo solforoso, il quale svanisce per riposo insieme con \nl’acido carbonico libero. È in grazia di ciò che le \nmedesime acque abbandonano per via moltissimo \ncarbonato calcareo. Giorgio Santi nell’esaminare tali \nacque vi riscontrò, fra le sostanze saline, oltre il carbonato \ndi calce, del solfato calcareo, come anche del solfato di \nsoda e del muriato di calce. \nLungi un miglio da Saturnia, nel lato opposto del Bagno \naccennato, sgorga dai massi di travertino altr’acqua \nacidula senza odore di solfo, denominata il Bagno Santo. \nLa medesima si adopra in bevanda, come aperitiva, \ndeostruente e leggermente purgativa. Anch’essa \ngorgoglieggia, e va perdendo nell’atmosfera il gas acido \ncarbonico indisciolto, in proporzione che si ricuopre il \nsottostante terreno di un precipitato calcareo sotto forma \ntartarosa, ossia di spugnoso travertino.",
    "original_title": "BAGNI, o BAGNO DI SATURNIA",
    "byte_offset": 1054592
  },
  {
    "context": "ora DI S. AGNESE ossia DI CHIANCIANO in Val di Chiana,",
    "title": "BAGNI DI SELLENA",
    "body": "sulla pendice \nsettentrionale de’monti che propagansi da quello di \nCetona, un miglio e mezzo a libeccio di Chianciano, alla \ncui Comunità i Bagni appartengono, nella Diocesi di \nChiusi che è a 8 miglia toscane a levante scirocco, \nCompartimento di Arezzo. \nSono due stabilimenti, uno di acqua acidula fredda, \npotabile e purgativa, denominata una volta acqua \nBogliora, ora Acqua Santa, appena un miglio e sulla via \nmedesima che guida alle termali, ossia al Bagno di S. \nAgnese. – Questo anticamente dicevasi di Sellena da un \ncastelluccio che dava pure il nome a una chiesa (S. \nMichele a Sellena) sul poggio, dove ha origine il torrente \nAstrone presso al confine distrettuale di Montepulciano. \nPullulano le stesse acque termali di sotto a una crosta o \npancone di calcareo concrezionato (travertino) che si \nadagia fra il tufo conchigliare e il calcareo cavernoso \ntraversato da piccoli filoni, o vene di zolfo. Ed è lo stesso \nzolfo quello, il quale acidificandosi e unendosi alla calce, \nsembra che abbia dato origine alle candidissime gessaje, \ndi cui sono ricche le piagge intorno al valloncello \ndell’Astrone.  \nFu opinione di alcuni, che la prima a trovare le scaturigini \ntermali di Chianciano fosse stata la vergine S. Agnese di \nMontepulciano, la quale vi s’immerse nell’anno 1317. Ma \nil Bagno detto oggi di S. Agnese esisteva sotto nome di \nSellena  anche nel secolo XIII, siccome rilevasi dai \ndocumenti sincroni, molti de’quali pubblicati nella \nRelazione delle acque minerali di Chianciano da \nGiuseppe Baldassarri. Alcuni di essi appellano alla lunga \ncontroversia sulla proprietà e giurisdizione del Bagno di \nSellena  tra il Comune di Montepulciano e quello di \nChianciano, alla quale disputa pose fine un Lodo \npronunziato nel 1494, previa la mediazione delle \nRepubbliche di Firenze e di Siena. \nIn una membrana inedita del 12 agosto 1304 trattasi della \nvendita fatta da uno di Torrita per il prezzo di 60 fiorini \nd’oro della decima parte del Bagno di Sellena e di \nChianciano , con la quarta parte di una casa situata presso \nal Bagno medesimo, e la sesta parte indivisa di tutti i \nboschi nei contorni del Bagno ec. (Archivio Diplomatico \nFiorentino Crociferi di Firenze.) \nIl primo a far parola di questo Bagno, fu Simone Tondi \nnelle più volte rammentata Relazione statistica dello Stato \nsenese pronunziata davanti al Consiglio dei Nove l’anno \n1334. – Molti altri dopo il Tondi descrissero i Bagni di \nChianciano, alcuni tenendo per fermo, altri dubitando, che \ni medesimi fossero non solamente conosciuti ed usati \ndagli Etruschi, ma che queste acque Chiusine dal medico \ndi Augusto venissero prescritte per curare il mal d’occhi a \nOrazio. – Comunque fossero o queste o quelle di San \nCasciano quì addietro descritte, entrambe sono incluse, e \nfecero costantemente parte del contado di Chiusi, siccome \nlo fanno tuttora della sua Diocesi. \nAlle Terme di Chianciano hanno accresciuto celebrità e \ncredito due dotti scrittori, il senese naturalista Baldassarri \nnel secolo decorso e il chiarissimo professore Antonio \nTargioni Tozzetti nella presente età. Imperocchè tanto la \nRelazione delle Acque minerali di Chianciano pubblicata \ndal primo nel 1756, quanto l’Analisi Chimica delle stesse \nAcque data alla luce dal secondo nel 1833, possono dirsi \ndue lavori che relativamente ai tempi non lasciano nulla \nda desiderare, non solo in genere di analisi chimica, \nquanto ancora per trovarsi ivi raccolte nozioni \nimportantissime sulla struttura fisica e sulla natura \ngeologica del suolo, donde scaturiscono le acque di che \ntrattano. \nLe sorgenti del Bagno termale, ossia di S. Agnese, \nsgorgano dalle fenditure di calcareo concrezionato \n(travertino) incumbente a ripetuti strati di tufo, e di ghiaje, \nnei quali si racchiudono molte spoglie di testacei marini. \nLe polle termali furono circondate, sino dal 1320, da un \nrecinto con un semplice muro lasciato aperto da un lato \nper dare accesso libero ai bagnanti. L’edifizio cambiò \naspetto e fu in migliore stato ridotto, dopo che nel 1787 il \nSovrano destinò i mezzi per la costruzione di un più \ndecente fabbricato, nel quale si trovano distribuiti tre comuni lavacri, e sei privati bagnetti, cinque di essi \nprovvisti attualmente di docce. \nLa copia delle polle termali è considerabile anzi che nò, \nsiccome può dedursi dal vedere diversi mulini poco \ndiscosti di là, messi in azione dal rifiuto delle Terme dopo \navere confluito in altri piccoli rivi. \nAlle falde orientali dello stesso poggio, dal quale \npullulano le Acque di S. Agnese, si veggono scaturire \ndiverse altre polle minerali, la maggior parte della classe \nAcidule termali. Fra le medesime avvene una ferruginosa, \nscoperta, descritta e analizzata dal professore Antonio \nTargioni Tozzetti, che la riscontrò molto analoga \nall’acqua Puzzola di S. Albino, poche miglia distante di là. \n– Famigeratissima poi sopra tutte le altre, per i vantaggi \nsalutari che da essa costantemente l’arte medica ritrae, è \nquella denominata per le sue eminenti virtù Acqua Santa . \nTrovasi mezzo miglio più vicina a Chianciano che non è \nl’altra del Bagno di S. Agnese. Viene raccolta in una \nconserva, di dove una parte s’introduce per condotto in \npiccola fabbrichetta ad uso di bevanda, mentre un’altra \nporzione entra in tre camerini per servire alle docce \ninterne.  \nContigua a questa havvi altra vena acidula condotta costà \nnel 1790 da un vicino podere dei Signori Casuccini, \ndenominato perciò il Bagno Casuccini. Essa è di natura \nidentica a quella dell’Acqua Santa, sebbene meno \nabbondante di sostanze mineralizzanti. \nResultamenti delle Analisi dell’Acqua di S. Agnese, e di \nquella detta Santa di Chianciano, ottenuti dal professor \nAntonio Targioni Tozzetti nel 1832. \n \n\n\n\nANALISI DELL'ACQUA ACIDULA TERMALE DI S. AGENESE PRESSO CHIANCIANO \n\nCaratteri fisici \n \n-Temperatua, gr. 31 e 1/3 Réaumur essendo l'aria \nambiente g. 22 \n-Trasparenza, limpidissima \n-Odore, leggerissimo d'idrogene solforato \n-Sapore, acidulo alquanto amarognolo \n-Gravità specifica, 1,0064 \n \nSostanze aeriformi contenute in 100 libbre d'Acqua \n \n-Gas acido carbonico, poll. cub. 274,952 \n-Aria atmosferica, poll. cub. 63,239 \n-Azoto in eccesso, poll. cub. 15,275 \n-Totale, poll. cub. 353,466 \n \nSostanze fisse \n \n-Solfato di calce, grani 876,00 \n-Solfato di magnesia, grani 120,00 \n-Solfato di soda, grani 426,00 \n-Solfato di allumina, grani 60,00 \n-Carbonato di calce, grani 476,04 \n-Carbonato di magnesia, grani 180,69 \n-Cloruro di magnesio, grani 57,00 \n-Carbonato di sodio, grani 39,00 \n-Silice, grani 93,00 \n-Ossido di ferro, grani 33,00 \n\n-Materia bituminosa azotata, grani 12,00 \n-Materia organica vegetabile, e perdita, grani 27,00 \n-Totale, grani 2400,00 \n\n\n\nANALISI DELL'ACQUA SANTA DI CHIANCIANO \n\ncaratteri fisici \n \n-Temperatua, dai 22 e 1/2 ai 23 e 1/2 \n-Trasparenza, limpida alla sorgente \n-Odore, alla sorgente piccante, alquanto solfureo col \nriposo \n-Sapore, agretto \n-Gravità specifica, 1,0066 \n \nSostanze aeriformi contenute in 100 libbre d'Acqua \n \n-Gas acido carbonico, poll. cub. 407,90 \n-Aria atmosferica, poll. cub. 034,42 \n-Totale, poll. cub. 442,32 \n \nSostanze fisse \n \n-Solfato di calce, grani 868,00 \n-Solfato di magnesia, grani 164,50 \n-Solfato di soda, grani 245,98 \n-Solfato di allumina, grani 93,52 \n-Carbonato di calce, grani 1022,00 \n-Carbonato di magnesia, grani 182,00 \n-Cloruro di magnesio, grani 38,50 \n-Cloruro di sodio, grani 17,50 \n-Silice, grani 66,50 \n-Ossido di ferro, grani 66,50 \n-Materia bituminosa azotata, grani 14,00 \n-Materia organica vegetabile, grani 21,00 \n-Totale, grani 2800,00 \n \nUna lunga esperienza ha confermato l’attività dell’acqua \ntermale di S. Agnese, usata solamente per immersione o \nper docce, come attonante, deostruente, mondificativa, \nefficace nei dolori reumatici e artitici cronici, non però \ninvecchiati, nelle reumatalgìe, affezioni nervose, \nirrigidimento delle membra, negl’infarcimenti e \nostruzione di visceri, in varie morbose alterazioni del \nsistema linfatico, nelle affezioni erpetriche, ec. \nL’Acqua Santa che si usa in bevanda è decantata per \nl’attitudine che ha di accrescere energia ai visceri destinati \nalla digestione, attonandoli ed anche leggermente \neccitandoli, per lo che ha credito di purgativa, sebbene in \ntenue grado. È capace di vincere le ostruzioni di fegato e \ndi milza le più ostinate, e suol dissipare molte croniche \nmorbosità del fegato stesso. È sommamente commendata \nnei mali de’reni, in special modo per favorire l’uscita dei \ncalcoli e delle renelle; nelle clorosi e in varie affezioni \nuterine ec.",
    "original_title": "BAGNI DI SELLENA",
    "byte_offset": 1056872
  },
  {
    "context": "(Aquae calidae ad Vetulonios), ",
    "title": "BAGNI VETULONIESI",
    "body": "forse il BAGNO detto tuttora del RE in Val di Cornia, \nsulla pendice occidente dei poggi che da Monte Rotondo \nsi dirigono verso la confluenza del torrente Milia nella Cornia, lungo il fosso Malguado ,15 miglia lontano dalla \nsua foce in mare, due miglia a ostro del poggio di \nVETULONIA, alias di CASTIGLION BERNARDI, nella \nparrocchia di S. Maria del Frassine, Comunità \nGiurisdizione e Diocesi di Massa Marittima, la quale città \nnon è più di 10 miglia toscane circa a scirocco levante, \nCompartimento di Grosseto. \nUna questione di grande importanza per gli archeologi fu \nrimessa in campo pochi anni fa intorno alla controversa \nsituazione geografica della perduta città di Vetulonia, \ndella quale incombe quì dare un cenno approposito delle \nAcque calde Vetuloniensi rammentate da Plinio. \nTre eruditissime lettere sulle ricerche di Vetulonia furono \nrese di pubblico diritto all’anno 1832 dal cavaliere \nFrancesco Inghirami nelle Memorie dell’Istituto di \nCorrispondenza archeologica di Roma. Esso mercè \ndiligenti indagini locali, confortate da documenti del \nmedio evo, ha potuto decidere la questione intorno al sito \ndell’antica Vetulonia, per quanto la mancanza delle rovine \ne l’angustia del poggio che ne porta il nome stiano mal \nd’accordo con la decantata magnificenza della Vetulonia \ncapo di origine degli Etruschi. \nChe però senza contare molto sulle ampollose frasi di \nSilio Italico, rapporto alla magnificenza e celebrità di \nVetulonia, mentre di essa tacciono Tito Livio, e Strabone, \nal pari di molti altri scrittori più veterani, e dei poeti più \nveritieri, noi ci atterremo al sito dimostratoci dal cavaliere \nInghirami per stabilire assolutamente in Val di Cornia la \ncittà, il contado e la colonia dei Vetuloniesi, nel modo che \ncostà convien rintracciare quelle acque termali che Plinio \ndisse situate non molto lungi dal mare. \nNè molto lungi dal mare sono i grandiosi vetusti avanzi \ndelle Terme situate presso il poggio di Vetulonia, da \ntempo immemorabile chiamate il Bagno del Re, ed il cui \nfabbricato ha tutta l’apparenza di rimontare alla \ndecadenza del R. Impero, quantunque possa credersi \nposteriormente riattato. Sono tuttora visibili tre edifizi, \nuno chiamato la Botte o la Cantina del Re, che è di figura \nelittica, coperto da una volta a guisa di cupola, dal cui \ncentro riceveva la luce e sul cui pavimento esiste tuttora \nuna vasca, donde scaturiscono le polle termali. Vicino ad \nesso, salendo il poggio, si trovavano gli avanzi di un’altra \nfabbrica di maggiore estensione, denominata il Casone, o \npalazzo del Re; e poco lungi di là un altro casamento \nrettangolare assai magnifico di Bagno Regio o del Re, il \nquale nel secolo passato potè servire di abitazione ai RR. \nministri delle vicine allumiere di Monte Leo. Forse in \nquest’ultimo edifizio si racchiudevano altre polle termali, \nsiccome per tradizione e per testimonianza fu assicurato \nGio. Targioni sino dal 1745. Le quali polle, dopo essere \nstate deviate dal Bagno Regio, si aprirono la via nell’alveo \ndel vicino fosso che dicesi Malguado , dove molti abitanti \nlimitrofi vanno a bagnarsi per mali cutanei e dolori \nartritici, essendo esse acque caldissime e di natura \nacidula- solforosa. \nIl prelodato Targioni, dopo contemplati i magnifici avanzi \ndi antichità in luogo ora quasi deserto e selvoso, mise in \ncampo il dubbio, che a questo Bagno potesse riferire la \nTavola Itineraria Peutingeriana, dove col nome scorretto \ndi Aquae Populaniae è segnata una Mansione lungo la via \ntraversa fra Maniliana e Siena passando per queste \nTerme. \n\nAvvegnachè le Aquae Populaniae sono segnate nel terzo \nSegmento di detta Tavola dentro terra, e sette miglia \ndistanti dalla mansione di Maniliana sulla via Aurelia fra \nSaleborna (la Bruna) e le città di Populonia. Se dobbiamo \npertanto attenerci a tale indicazione, a voler cercare le \nTerme in questione non possiamo deviare dalla Valle \ndella Cornia, ne dal rimontare verso le sorgenti di questo \nfiume che è probabilmente il Linceo di Licofrone, le cui \nacque da tempi remotissimi erano calde. – Vedere Cornia \nfiume e Contado Cornino. \nPer quanto non sia da fidarsi molto sopra uno straccio di \nantichità scritto non prima del secolo V dell’Era Volgare, \npure merita di essere considerato un fatto, quello cioè, che \nnella Valle superiore della Cornia, non trovandosi bagni \ntermali con vestigie di edifizi antichi meno che al Bagno \ndel Re, ne induce a credere che a queste Terme volesse \nriferire la stazione suindicata piuttosto che applicarla con \nCluverio ad Aquas Volaterranas. Il quale autore invece \npreferì per le acque calde ad Vetulonios la situazione di \nCaldana sotto Campiglia, al mare e a Populonia \nvicinissima. –  Che se nei primi tempi del R. Impero non si \nparlava più di Vetulonia, come città da lunga mano diruta, \nnon ne consegue perciò che restasse nel tempo stesso \neliminato dalla memoria degli uomini il nome del \nterritorio, ossia il contado della città perduta, dove pure \nseguitava a stansiare una romana colonia coi suoi \nmagistrati senza che più esistette l’etrusca città. Di ciò ne \nfa fede non tanto il curatore della Repubblica dei \nVetuloniesi, di cui parla un marmo aretino, quanto Plinio \nstesso allorchè novera tra le colonie mediterranee \ndell’Etruria, quella dei Vetuloniensi nella quale \ncorcostanza non fa commemorazione alcuna della città, \nsiccome non la fece all’occasione delle acque termali \nsituate nel contado di Vetulonia (ad Vetulonios in Etruria \nnon procul a mari). –  Ma questa colonia e questo \ncontado dovettero sparire anch’essi al pari della città dopo \nla prima invasione gotica; quando per asserto di un \ncontemporaneo scrittore soffrirono un orribile \ndevastazione le maremme (Rutil. Numat. Itiner.) E forse \nil territorio de’Vetuloniesi era già stato incorporato a \nquello di Populonia, all’epoca in cui l’autore della Tavola \ndelineava il suo Itinerario, onde potè senza tema di errore \nregistrare le Terme di Populonia, dove furono già le \nAcque calde de’Vetuloniesi. \nA contemplare altronde la natura delle acque che \nattualmente scaturiscono dai contorni del Bagno del Re, ci \nsi dimostrerebbe impossibile che in esse abbia vissuto mai \nalcuna specie di pesce, siccome ne assicura Plinio \nrapporto a quelle di Vetulonia. Ma quando si riflette alle \nvicende fisiche accadute nelle Toscane maremmane, e \nspecialmente nella Valle superiore della Cornia, donde \nemersero lagoni e fumacchi in epoche posteriori alla \nromana, non fia meraviglia se alterossi egualmente la \nqualità di quelle acque minerali. Altronde non sono costà \nperdute le tracce di acque termali e potabili, tosto che una \npolla consimile scaturisce tuttora nel Bagno elittico \nchiamato la Botte o Cantina del Re. \nPerchè si appellino coteste fabbriche il Bagno del Re è \nfacile cogetturarsi da chiunque conosca essere stata questa \nparte di Maremma posseduta dai Duchi Longobardi sino \nda quando il territorio di Populonia fu messo a ferro e \nfuoco dal Duca Gummarit. La terza parte delle quali conquiste essendo pervenute per ragion di legge al Re \nde’Longobardi vi è motivo di credere che risalga a detta \nepoca o a quella de’Goti loro predecessori, il nome di \nGualdo Regio, ossia del Bosco spettante al patrimonio del \nRe, nel cui circondario,esistevano appunto le Acque \ntermali, e il Bagno in questione. \nFanno fede di ciò varie pergamene lucchesi pubblicate nel \nTomo IV delle Memorie per servire alla storia di quel \nDucato. Mi limiterò qui a citarne una dell’anno 779, 25 \nfebbrajo, la quale riferisce a una permuta di terreni fra \nPeredeo vescovo di Lucca e un possidente del Bagno del \nRe, che cede al vescovo terreni posti in Pastorale e in \nluogo Cornino , e ne riceve in cambio altri situati in loco \nPaterno finibus Balneo Regis. – Le acque termali della \nValle superiore della Cornia, distinguevansi col nome di \nAquae Albulae e di Aquae Calidae sino dai secoli \nlongobardici. In una carta dell’Archivio Arcivescovile di \nLucca dell’anno 754, di aprile, si tratta della vendita di \nalcuni terreni fatta alla ch. di S. Regolo posta nel Gualdo \ndel Re dove allora si conservava il corpo di questo \nmartire; le quali terre avevano a confine, da un lato il \nGualdo del Re e S. Regolo, dall’altro il territorio del \nperduto castello di Tricasi, e da un terzo lato le Acque \nAlbule. – Al 20 Gennajo 1105 la contessa Gisla vedova \ndel conte Rodolfo, e madre di Uguccione della \nGherardesca, stando nel castello della Leccia, territorio \nVolterraneo, fece donazione alla Badia di Monte Verdi di \nalcune terre che possedeva in Cafaggio, in Acque Albule, \nin luogo appellato Gordena, e in Vecchiena, nomignoli \ntutti dei contorni di Monte Rotondo, mentre in un’altra \ncarta del 6 marzo 1222 della stessa provenienza (Archivio \ndi Massa) si specifica il Bagno di Gordena. \nErano le Acque Calde sulla linea di demarcazione fra la \nDiocesi di Volterra e quella di Massa marittima sino dal \nsecolo XI. Il qual vero apparisce dalla bolla di Gregorio \nVII spedita ai 20 novembre 1075 a Guglielmo vescovo di \nPopulonia, dove non solamente si accennano le Acque \ncalde, ma un altro bosco, o Gualdo del Re, posto alla \ndestra del fiume Cornia, dove fu un castelletto omonimo \nfra Monte Verdi e la Sassetta. – Finalmente le Acque \ncalde di Val di Cornia sono citate in una procedura del \n1296 riguardante iconfini dei castelli di Monte Verdi, \nSasso, Leccia, Serrazzano e Castiglion Bernardi, tutti \ncompresi nel contado Volterrano, e tutti confinanti per \nqualche lato con il piccolo distretto del già da gran tempo \ndistrutto castello di Cornia.  \n(ARCH. DIPL. FIOR. Comunità di Massa e di Volterra).",
    "original_title": "BAGNI VETULONIESI",
    "byte_offset": 1065600
  },
  {
    "context": "in Val d’Orcia",
    "title": "BAGNI DI VIGNONE, o BAGNO A VIGNONE",
    "body": "nella Comunità Giurisdizione e 5 miglia toscane a \nostro di S. Quirico, Diocesi di Montalcino, \nCompartimento di (ERRATA : Arezzo) Siena. Sono situati \nsopra un poggetto che scende sulla ripa destra del fiume, \navendo a sinistra il poggio su cui torreggia la rocca \nd’Orcia. – Le acque termali abbondantissime, e cristalline \ngorgogliando emergono in mezzo alla piazza del \nVillaggio di cui occupa il maggior posto la gran vasca \nlunga 86 e larga 47 braccia, contornata da tre lati da \nabitazioni, mentre dal quarto lato volto a ostro é \nattraversata da un ponte, sul quale innalzasi una cappella, \npassando sotto al medesimo le acque del gran bacino per \n\nentrare nelle contigue terme e poscia avviarsi di là nel \nfiume Orcia, che é 200 braccia più basso. Nel qual breve \ntragitto, dopo aver lambito i piedi della torre di Vignone, \nscende il ripido progetto, dove mette in moto 5 o 6 mulini \nfabbricati l’uno sopra l’altro dentro le grotte di travertino. \nA pochi passi sotto ai Bagni scaturisce una sorgente di \nacqua acidula fredda, che si usa in bevanda, sebbene essa \nnon differisca dalle altre termali altro che per la minore \nquantità delle sostanze mineralizzanti. \nL’ossatura del poggio di Vignone consiste in strati di \ncalcarea fissile alternante con argilla ocracea, attraversata \nda filoni e vene di spato calcareo, a luoghi candido, \ntalvolta ferruginoso o manganesifero. Tutto ciò è coperto \nda un immenso banco di calcareo concrezionato in forma \ndi candido e solido travertino, di cui si trovano nei \ncontorni di Vignone molte cave in attività per lavori di \nedificatoria. A tali formazioni fanno corona intorno alla \nbase del poggio le marne conchigliari cerulee, da cui è \nricoperta in gran parte la Valle dell’Orcia e quella ad essa \ncontigua dell’Ombrone. \nIl poggio, sul quale sorgono le acque di Vignone, non è \nsterile, per quanto rivestite da immense rupi di travertino, \nche si estendono anche nella parte superiore dove più non \napparisce ombra di stillicidio di acque termali, le quali \nben dovettero emergere anche di là, siccome ne dà indizio \nil deposito lasciatovi e il nome che ritiene tuttora una \npiaggia superiore, chiamata il Bagno al Santo . \nI Bagni di Vignone non erano ignoti ai Romani, mentre \nnel portico della cappella sopra accennata leggesi tuttora \nin antico marmo un’iscrizione votiva alle Ninfe, \npubblicata dal Grutero (XCIII. I0). Sono le terme \nmedesime rammentate con lode da Simone Tondi nella \nrelazione detta nel 1334 davanti ai signori Nove del \nGoverno di Siena. Furono in seguito descritte da molti \nAutori, e con più precisione da Andrea Bacci, mentre \nGiorgio Santi con intelligenza superiore a tutti quelli che \nlo precedettero, descrisse la località, la struttura fisica del \nsuolo, ed a lui dobbiamo il saggio analitico dell’acqua \ntermale di Vignone pubblicato nel Viaggio secondo fatto \nper le Provincie senesi. Esso ci somministra i seguenti \nappunti: \n \n\nProprietà fisiche dell’Acqua ACIDULA TERMALE \ndi Vignone \n\n \nTemperatura, da 32° a 35° Réaumur. \nColore, trasparente nella scaturigine. \nSapore, acidulo amaro. \nOdore, leggermente solforoso e piccante. \nGravità specifica, ignota. \n \nSostanze mineralizzanti. \n \nAcido carbonico libero in gran copia. \nCarbonato di calce in abbondanza. \n \nSolfato di soda in piccola quantità. \nSolfato di calce in piccola quantità. \nMuriato di calce in piccola quantità. \n \nSilice, in tenuissima dose. \n Le acque termali di Vignone hanno una gran riputazione \nsostenuta da molti secoli di esperienza per la cura delle \nmalattie d’indebolimento di membra, di dolori artritici, \nromatismi, mali cutanei ec. \nL’aria sebbene nell’inverno sia offuscata da folti vapori \ndella minerale laguna, non suol essere nociva a coloro che \nivi son nati; ma nell’estate il clima è grave, e non \ntollerabile da chi non vi è abituato, abbenché questi \nancora sogliono andar soggetti a qualche molestia, e \ngravezza di membra. \nFra i personaggi più famosi che frequentarono i Bagni di \nVignone, merita di essere rammentato Lorenzo \nde’Medici, detto il Magnifico, il quale vi si curò di alcuni \nsuoi mali nel mese di maggio del 1490, quando a lui \ndiresse una lettera Pietro suo figlio, avvisandolo che \navrebbe egli ricevuto in Vignone fra pochi giorni la visita \ndel celebre Ermolao Barbato. (Roscoe, Vita di Lorenzo il \nMagnifico) – Vedere SAN QUIRICO Comunità, e \nVignone.",
    "original_title": "BAGNI DI VIGNONE, o BAGNO A VIGNONE",
    "byte_offset": 1075379
  },
  {
    "context": "nel Casentino.",
    "title": "BAGNO (S. MARIA AL)",
    "body": "Pieve sul poggio \nomonimo alla destra dell’Arno e del torrente Salutio, alle \nradici dell’Alpe di S. Trinita sopra l’angusta gola di S. \nMamante, nella Comunità e 2 miglia toscane a levante di \nTalla, Giurisdizione di Rassina, Diocesi e Co mpartimento \ndi Arezzo. \nDi una Corte di Bagnolo nella curia di Valenzano fanno \nmenzione più di una volta le carte Camaldolesi, sia \nquando (anno 1089) gli Ubertini da Valenzano \nrinunziarono al S. Eremo il dominio diretto, riservandosi \nl’utile, delle possessioni poste nelle ville di Lorenzano, \nValenzano, Bagnolo  ec; sia allorchè un altro di quei \nnobili, nel 1221, cedè il padronato della chiesa di S. \nAndrea al Bagnolo alla Badia di Selvamonda fondata, \ncome si disse, da un antenato degli Ubertini. – A questo \nluogo di Bagno, o forse Banzena, riferisce un’articolo \ndella pace conclusa nel 1353 fra la Repubblica fiorentina \ne l’arcivescovo Gio. Visconti di Milano e suoi aderenti, \nfra i quali trovansi designati (ivi) Guido di Talla e Berto \nsuo figliuolo con altri banditi per la restituzione dei \ncastelli di Bagnena, di Campovecchio, di Bicciano e di \naltri del Casentino. \nLa chiesa di S. Maria al Bagno fu eretta in plebana con \ndecreto del 21 marzo 1768 dal vescovo di Arezzo, che \nordinò si trasferisse nella chiesa di S. Maria al Bagno \nquella pievana di S. Bartolommeo a Nassa con tutti i suoi \ndiritti. \nSono suffraganee della pieve suddetta, alternativamente \ncon l’altra di S. Lorentino a Faltona, cinque chiese \nparrocchiali :1 S. Lorenzano alla Zenna; 2 S. Mamante a \nS. Mama; 3. S. Maria di Bicciano; 4 S. Maria di Capraja; \n5 S. Maria di Valenzano. \nLa popolazione di S. Maria al Bagno monta a 95 abitanti.",
    "original_title": "BAGNO (S. MARIA AL)",
    "byte_offset": 1079872
  },
  {
    "context": "nella Valle del Savio.",
    "title": "BAGNO in Romagna",
    "body": "Piccola Terra \nmurata con borgo annesso, capoluogo di Comunità e di \nVicariato, nella Diocesi di S. Sepolcro, già Nullius, in \norigine di Sarsina, Compartimento di Firenze. \nRisiede sulla schiena dell’Appennino di Camaldoli in un \nprofondo vallone solcato dal fiume Savio che rasenta le \nmura di Bagno dal lato orientale, nel grado 29° 37’ 15” \nlongitudine e 43° 50’ 14” latitudine, un miglio e mezzo a \nostro della Terra di S. PIERO in BAGNO, 14 miglia \ntoscane a libeccio di Sarsina, 28 miglia toscane (ERRATA: \na scirocco) a maestro di Sansepolcro, e circa 55 miglia \ntoscane a levante di Firenze. Apparteneva Bagno nei \ntempi della Romana Repubblica e del successivo Impero \nall’Umbria Sassinatense, ed alla tribù Sapinia, nomi \nentrambi forniti dalla città di Sarsina e dal fiume Sapis, \nvolgarmente il Savio, quello stesso che per lunghi giri, \ninnanzi di vedere Cesena e l’Adriatico, si rivolge nel \nterritorio di Bagno, lambendo intorno al monte Comero \nche ha sempre a destra, mentre a sinistra lo fiancheggia il \ndorso dell’Appennino di Camaldoli. \nDopo la caduta del R. Impero sino a quella del Regno \nLongobardo sembra che il distretto di Bagno continuasse \na far parte dell’Esarcato di Ravenna, tanto nella temporale \nquanto nella ecclesiastica giurisdizione. – La menzione \npiù antica che ci richiami a questo fatto trovasi nel Codice \nCarolingio, e più specialmente nella Lodoviciana, dove si \nrammenta il territorio e la Massa di Bagno fra le 12 Terre \ndella Pentapoli state donate da Pipino ai Pontefici. Infatti \nuno di questi (Adriano II) nell’anno 871 concedè a \nGiovanni vescovo di Arezzo la pieve di S. Maria situata \nnella Massa di Bagno, che sin d’allora si diceva all’Acqua \nCalda, di giurisdizione della corte Romana; e ciò a \ncondizione che il vescovo aretino dovesse erigere nella \npieve di Bagno un monastero immediatamente soggetto \nalla Sede Apostolica, permettendo soltanto all’antico \nOrdinario di Sarsina facoltà di esercitare in Bagno l’ufizio \nepiscopale, quando però ne fosse invitato dall’abate del \nluogo. Contemporaneamente a ciò il pontefice Adriano \ndestinava in dote al nuovo monastero di S. Maria in \nBagno, fra le altre possessioni una selva situata nel giogo \ndel sovrastante Appennino, dentro però il distretto del \ncontado Aretino, la quale selva era stata già donata dal \nvescovo Giovanni alla corte di Roma. – Da un tal fatto \nrisultano pertanto due notizie importanti la geografia \npolitica di questa contrada in quell’età; una cioè che \ndimostra la provincia dell’Umbria Sarsinatense \nappartenente alla Pentapoli: l’altra, che questa stessa \nprovincia di Bagno continuava anche nel secolo IX come \nai tempi romani a servire di confine fra gli Aretini e \nl’estrema regione degli Umbri, e conseguentemente che la \ngiogana dell’Appennino era sempre il limite naturale e \npolitico fra la toscana e la Romagna dell’Esarcato. \nUn altro rilievo concernente la parte fisica sarebbe quello \ndella preesistenza delle acque termali che diedero il nome \nalla Terra e all’antica pieve di Bagno. Ciò che a parer \nnostro avvalora la congettura da altri prima d’ora messa in \ncampo, che alle Terme del Bagno in questione volesse \nriferire Marziale nell’epigramma 59 del libro IX, il quale \nparagonò le acque di Sarsina a quelle celeberrime di Baja. \nSì fatta opinione tanto più si accosta al vero, in quanto \nche non si trovano, nè si sa che esistessero mai nel \nterritorio Sassinate altre sorgenti termali di qualche grido, \noltre quelle da cui ebbe nome e sorse in fama la Terra di \nBagno.  \nLe vicende politiche di questo paese nei secoli posteriori \nal documento annunziato lasciano grandi lagune per \nconcatenarne la sua storia, essendochè la medesima a \nlunghi intervalli si riaffaccia fra le me morie superstiti. –  A queste appartiene un diploma del Re Ugo con la data \ndell’anno 928, mercè cui fu accordato con titolo di feudo \na un tal Giorgio del territorio di Bagno il paese medesimo \ncon altri luoghi delle Diocesi di Sarsina e di Montefeltro. \nDi un’altra porzione della stessa contrada dispose Ottone I \nnel 963 a favore di altro potente Alpigiano per nome \nGunfredo, cui cedè gran parte dell’Appennino fra \nMontefeltro, la Badia Tedalda e il Trivio sino ai confini \norientali di Bagno. (Vedere BADIA TEDALDA) Sarebbe \ndifficile il rintracciare, se da alcuno di cotesti feudatari di \nUgo o di Ottone facesse passaggio per eredità o per altre \ndonazioni, il territorio di Bagno nei conti Guidi di \nModigliana; i quali insieme con altri conti e duchi \ndell’esarcato trovansi a dominare nella Romagna \nGranducale sino dal secolo XI. – Vedere MODIGLIANA. \nPochi documenti del medio evo, oltre i diplomi imperiali \ndi Arrigo VI e di Federigo II a favore dei conti Guidi, \nfurono resi di pubblica ragione relativamente a questa \nparte di Appennino; quindi la sua storia restò oscura sino \na che non tennero costà piè fermo le armi della \nRepubblica fiorentina dopo espulsi i Conti Guidi, e quindi \ni Gambacorti, gli uni come fautori dei Visconti di Milano, \ngli altri degli Arragonesi di Napoli. \nUna delle più antiche carte depositate nelle Riformazioni \ndi Firenze consiste in un istrumento di divise fra i quattro \nfigli del conte Guido Guerra, stipulato nel 1225, in \nFirenze nel palazzo de’Conti Guidi. Con esso fu assegnata \na favore di uno di loro (Marcovaldo) la quarta parte dei \nvassalli e giurisdizioni sul castello di Bagno, la rocca di \nCorzano, ec. Questo stesso dominio venne confermato nel \n1230 ai figli pupilli del fu conte Marcovaldo in mano del \nloro tutore nella divisione finale del patrimonio di quella \ncasa, per istrumento rogato nel palazzo della Signoria di \nFirenze. \nSortiti dalla minor’età Guido Guerra II e Ruggiero figli \ndel Conte Marcovaldo, mentre stavano nel piano di \nCastellina (fra S. Piero e la Terra di Bagno) fecero, nel \n1253, nuova quietanza col Conte Guido Novello di \nModigliana e col Conte Guido di Romena loro cugini; e \nl’anno dopo nella pieve di S. Maria di Bagno, li 5 aprile, \nuno di essi, (Ruggiero) ratificò l’istrumento di vendita \nfatta dalla consorteria de’Guidi del castello di \nMontemurlo a favore del Comune di Firenze. Nel 1270, ai \n17 settembre risedeva nel borgo di Bagno il Conte Guido \nNovello nipote di Marcovaldo, quando nominava il \npotestà per le sue terre di Val d’Ambra. – Nell’anno 1274 \nil conte Guido Salvatico fratello del prenominato comprò \nil castello di Vessa insieme con i vassalli di gleba dai \nSignori di Monte Corbo, e nel 1286 ottenne dal Vescovo \ndi Sarsina il giuspadronato della chiesa di S. Leonardo e \nS. Andrea di Vessa. \nAl cadere del secolo XIII governava il paese di Bagno il \nConte Guglielmo figlio e successore dello stesso Conte \nGuido Novello, il quale con atto pubblico del gennajo \n1298 rinunziò agli eremiti di Camaldoli il giuspadronato \ndella pieve e arcipretura di S. Maria in Bagno ricevendone \nin cambio il castello di Soci nel Casentino. –  A partire da \nquest’ultima epoca la giurisdizione spirituale di Bagno e \nla nomina dell’arciprete di S. Maria incominciò a \ndipendere dal maggiore del S. Eremo, il quale destinò la \ncanonica di Bagno per la convocazione di un Capitolo  \ngen. di Camaldolensi ivi tenuto nel 1355. – Vedere  ",
    "original_title": "BAGNO in Romagna",
    "byte_offset": 1081608
  },
  {
    "context": "",
    "title": "ABAZIA di Bagno",
    "body": "Risiedevano allora nel Borgo di Bagno i fratelli Galeotto \ne Riccardo figli del fu conte Guglielmo di Modigliana, \ndove, a dì 18 maggio 1353, ratificarono le convenzioni di \npace fra la Repubblica fiorentina, e l’arcivescovo di \nMilano, e loro aderenti. \nErano pertanto i Signori di Bagno discendenti di quel \nconte Guido Novello di parte ghibellina, fautori ora \nsegreti ora palesi dei nemici del governo di Firenze, e \ncostantemente ligj alla fortuna dei Visconti di Milano, per \ncagione de’quali fu lungo tempo in pericolo la sorte \npolitica della Toscana. – Già una gran parte di questa era, \no sotto la raccomandigia, o direttamente soggiaceva al \nloro dominio, quando la morte del duca Gio. Galeazzo \n(anno 1402) mutò aspetto alle cose. Fu allora che i \nFiorentini rivolsero contro i conti Guidi di Romagna una \nparte dei loro eserciti condotti da Jacopo di Alamanno \nSalviati, ch’era uno dei dieci di Balia. Incominciò la \nspedizione a rivolgersi a S. Maria in Bagno, la quale Terra \nsotto alcuni patti fu la prima ad arrendersi nel 1404, e \nquindi tutte le altre castella e fortezze, che in cotesta \ncontrada il conte Guido, con Pietro e Riccardo suoi nipoti \ntenevano dai loro avi, ne imitarono l’esempio. (AMMIR. \nIstor. Fior.) \nDue anni dopo, all’occasione della capitolazione e resa di \nPisa, fu ceduto dai Fiorentini a Giovanni Gambacorti il \nterritorio di Bagno con la rocca sopra Bagno (la \nCastellina) Castel Benedetto, la rocca di Corzano, il \nBorgo di S. Piero in Bagno, Careste, Monte petroso, \nFacciano, Rondinaja, Val d’Agneto, Castel dell’Alpi e \nLarciano, obbligando il Gambacorti al tributo del palio e \na non ricevere nei suoi dominii ne’ribelli ne’banditi della \nRepubblica. (l. cit.) – Trovavasi la signoria di Bagno nelle \nmani di Gherardo figlio del Gambacorti summenzionato, \nallorchè costui dalle promesse fatte dal padre al Comune \ndi Firenze tentò di esonerarsi, cogliendo l’occasione della \nvenuta in Toscana di un esercito che il Re Alfonso di \nNapoli spediva ai danni della Repubblica fiorentina. \nIl Gambacorti aveva già concesso fortuitamente quasichè \nla possessione di tutto il contado di Bagno al commissario \ndell’Arragonese; a cui solamente mancava d’insignorirsi \ndella rocca di Corzano, quando un cittadino pisano, \nAntonio Gualandi giovane ed animoso, non potendo sì \nfatto tradimento sostenere, e conosciuta la mala \ncontentezza del popolo e de’soldati che vi erano a \nguardia, spinse Gherardo fuori della rocca, e al presidio \ncomandò che a sì disleale e malvagio signore le porte sul \nvolto gli serrassero. La qual cosa intesa in Bagno e \nne’luoghi vicini, ciascuno prese l’armi contro gli \nArragonesi, che di là a furia di popolo furono cacciati. \nQuest’avventura, come fu intesa in Firenze, si mandarono \ntosto di là genti in Romagna, che il paese per la \nRepubblica difendessero, e quello stato che per il \nGambacorti si governava in Vicariato riducessero. \n(MACHIAVELLI Istor. Fior.) – Da quell’epoca in poi i \npopoli del Vicariato di Bagno si tennero costantemente \nfedeli seguaci degli eventi politici di Firenze, del cui \nCompartimento continuano anche oggidì a far parte. \nNon devesi confondere la Terra di S. Maria in Bagno \ndall’altra sua vicina di S. Piero in Bagno, per quanto \nsituate entrambe lungo il fiume Savio, e questa più grande \ne meglio anche fabbricata della prima, che è il capoluogo e la residenza del Vicario Regio, del Cancelliere \nComunitativo, dell’Ufizio del Registro, e dentro la quale \nsi trova il Bagno delle acque termali. \nLe Acque calde di Bagno scaturiscono da uno schisto \ncalcareo argilloso alle falde di una diramazione \ndell’Appennino che staccasi in linea trasversale dal giogo \ndi Prataglia. \nFra i molti scrittori delle Terme che trattano di queste di \nRomagna, sono da annoverarsi, fra i più antichi, Gentili \nda Fuligno, Savonarola, Ugolino da Montecatini, Mengo \nFaentino, al quale ultimo io credo si debba il primo avviso \ndello sviluppo di un gas infiammabile dalle acque di \nBagno, avviso ripetuto posteriormente nel trattato delle \nTerme dal Bacci, e dopo esso dal Falloppio e da qualche \naltro. \nFra i più moderni si contano il medico Vaccai, il \nnaturalista ab. Soldani, e sopra tutti il chiarissimo \nprofessore Antonio Targioni Tozzetti, che nel 1828 \nillustrò queste Terme con un trattato pubblicato in Firenze \nsulla storia e su i resultamenti da esso ottenuti mercè \ndiligentissime analisi delle Acque di Bagno e dei suoi \nfanghi. –  Anche alle Terme di Romagna fu dato come a \nquelle di Chianciano, il nome di S. Agnese, derivatole \nprobabilmente da un’altra vergine Romagnola, che visse \nnel secolo XII nell’asceterio di S. Lucia situato nel borgo \norientale di Bagno. \nL’Antica fabbrica de’Bagni, all’epoca in cui la contrada \nfu riunita al dominio della Repubblica fiorentina, fu data \nliberamente al Comune di Bagno. Allora consisteva in tre \nvasche diverse, una detta della Torre, che serviva per uso \ndi doccia, ed era meno calda dell’altro Bagno chiamato di \nMezzo, il quale usavasi per immersione nei mali cutanei; \nmentre il terzo dicevasi delle Donne, quasi fosse riserbato \nalle malattie muliebri; e questo per l’efficacia delle sue \nAcque, dal Mengo venne paragonato al Bagno della Villa \nnel Lucchese. \nPosteriormente a quell’età fu data una nuova disposizione \nallo stabilimento, costruendovi 4 vasche diverse, appellate \ndi S. Agnese, di Mezzo, delle Docce e del Fango. \nIn conseguenza del regolamento generale dei 19 \nsettembre 1774 relativo ai possessi di manimorte, ancora \nquesto stabilimento fu dato ad enfiteusi a un privato, il \nquale in pochi anni, coadiuvato dalla munificenza \nsovrana, fu messo in grado di erigere un più grandioso e \npiù regolare edifizio. Esso attualmente è corredato di 12 \nbagnetti con tinozze di marmo bianco, una delle quali è \ndestinata per le docce. \nLe scaturigini termali sono raccolte per la maggior parte \nin un cratere suddiviso in due gran vasche coperte da \nvolta, dalle quali l’acqua s’introduce per sotterranei \ncondotti nei vari bagnetti, meno che in due, i quali hanno \nuna sorgente termale immediata e loro propria. – Una \ndelle principali polle è condotta al disopra del livello del \ncratere mediante un tubo che somministra l’acqua a chi \nvolesse usarla in bevanda. \nL’edifizio è corredato di varie camere a terreno, alcune \ndelle medesime servono di tepidario contiguo ai bagnetti. \nIl piano superiore è distribuito in quartieri decentemente \nmobiliati per servizio dei bagnanti. – Presiede a queste \nterme una deputazione composta del Gonfaloniere e di \naltri due contabili delle terra di Bagno, cui è addetto uno \nzelante e dotto medico nella persona del dottore \nCammillo Zannetti. \nL’immersione e contatto di quest’acqua arreca ai corpi \nmorbidezza e lubricità; alla sorgente essa è \nleggerissimamente opalina; limpida e cristallina col \nriposo, senza abbandonare alcuna benchè minima \nsostanza, mentre sviluppa piccole bollicelle di gas, che dal \nfondo salgono e si perdono alla sua superficie. In stato di \nquiete l’acqua termale non ha odore alcuno; altronde al \ncratere accenna, benchè delicatamente, quello d’idrogene \nsolforato. Quest’odore ha indotto molti a riguardare \nd’indole solforosa le acque di Bagno, sebbene lo \nimpedisca la loro temperatura, la quale alla principale \nsorgente è di 33° e 2/3 Réaumur; e di 35° a quella delle \ndue polle de’bagnetti speciali. \nIl resultato ottenuto dal professore Targioni Tozzetti nelle \nanalisi delle Acque di Bagno si riduce alle seguenti \nsostanze: \n \nOgni piede cubico d’acqua tiene in dissoluzione 36 pollici \ncubici di un gas misto e composto di \n \nAcido carbonico 0,1188 \nAria atmosferica 0,2057 \nAzoto in eccesso 0,0355  \nTotale 0,3600 \n \nGas in stato libero. \n \nGas idrogene solforato circa 1/48 del volume dell’acqua, \ncon una piccolissima quantità di gas idrogene unito \nall’idrogene carbonato. \n \nSostanze fisse contenute in cento libbre di acqua termale: \n \nCarbonato di soda, grani 458,03 \nCarbonato di calce, grani 13,04 \nCarbonato di magnesia, grani 6,52 \nIdroclorato di soda, grani 104,32 \nSolfato di soda, grani 58,68 \nSilice e materia pseudorganica, grani 11,41 \nTotale, grani 652,00 \n \nDonde consegue che le acque di Bagno non solo entrano \nnella serie delle acque Termali alcaline, ma dai \nresulatamenti analitici sopraindicati vi è ragione di \nconcludere con il prelodato professore Targioni Tozzetti \nesservi molta analogia fra le Terme Balnensi e quelle di \nMont d’or, di Vichy, di Plombières in Francia; e più \nprecisamente ancora con le tanto celebri di Acquisgrana. \nLe acque di Bagno sono di una assicurata efficacia in \nmolti casi morbosi. Usate per immersione giovano \ncostantemente a curare le malattie occasionate da una \nsoppressa o alterata traspirazione, quindi a estirpare le \naffezioni reumatiche, artitriche, i dolori vaganti o fissi, \ngl’ingorghi e rigidezze delle articolazioni, l’ischiade, le \nparalisi provenienti da moderati attacchi di apoplessia, ec. \nUna però delle principali virtù attribuite a quest’acqua \ntermale, si è quella di vincere la scabbia anche la più \nribelle ed ostinata, e molte altre impetigini di varia natura. \nPer bevanda unita all’immersione e alla doccia, essa è atta \na distruggere gl’infarcimenti ed ingorghi glandulari, \nlinfatici e scrofolosi, come pure a mitigare e talvolta a vincere un gran numero di ostruzioni e ristagni de’vis ceri. \nInoltre usata in bevanda è dimostrata aperitiva, diuretica e \nquindi giovevole contro i calcoli, le renelle ed altre \naffezioni delle vie orinarie. \nLa situazione del paese, se non offre comodità di strade, \nné un clima temperato, onde profittare delle Terme \nBalnensi durante le stagioni di primavera e di autunno, \nsono altronde i forestieri assai bene ricompensati \ndall’ospitalità e cortesia degli abitanti, da un aere \nbalsamico che costà si respira, da acque leggerissime \npotabili, dal copioso prodotto della caccia e pastorizia, \nnon che dall’aspetto romantico che offrono i valloni del \ncircostante Appennino fra le acque spumanti da \nprecipitose rupi, rivestite intorno da sempre verdi \nmaestose foreste di faggi, di castagni e di abeti. \nComunità di Bagno. – Il territorio di Comunitativo di \nBagno occupa una superficie di 68532 quadrati, 2000 dei \nquali sono esenti dall’impostazione fondiaria, per essere \noccupati da strade pubbliche e da corsi di acqua, con una \npopolazione di 6399 abitanti equivalenti a circa 76 \nindividui per ogni miglio quadrato. \nCon Motuproprio dei 19 agosto 1775 relativo alla nuova \norganizzazione della Comunità di Bagno, furono ad essa \nincorporate 13 antiche Comuni, cioè : 1. Bagno S. Maria \n2. Corzano, o S. Piero in Bagno; 3 Castel Benedetto ; 4. \nCareste; 5. Facciano; 6. Monte Granelli; 7. Poggio alla \nLastra; 8. Rio Petroso ; 9. Rondinaja ; 10. Selva piana; 11. \nValbona ; 12. Ridracoli; 13. Vessa.  \nIl territorio attuale di Bagno confina con sette comunità \ndel Gran Ducato e in gran parte dal lato di settentrione e \ndi grecale con lo stato pontificio. – A partire dal torrente \nPara , un miglio innanzi che si vuoti nel Savio, tocca a \nlevante la Comunità di Verghereto, con la quale rimonta il \ntorrente medesimo per quasi un miglio e mezzo; quindi \nvolgendosi dal lato di scirocco sale il monte Comero, di \ndove piegando a libeccio lungo il fosso Melagamba \nritorna nella valle superiore del Savio, il qual fiume \nattraversa, per quindi salire al Castellare dell’Alpi, e di là \nal Bastione. Quivi trova la Comunità di Chiusi \ncasentinese, con la quale percorre per due miglia il crine \ndell’Appennino di Corezzo, al di là del quale subentra la \nComunità di Poppi lungo la selva di Prataglia e il giogo di \nSecchetta, al qual punto riscontrasi con la Comunità di \nPratovecchio. \nCostà, dopo aver traversato il prato al Soglio , confine fra \nla Toscana e la Romagna, segnato nel Diploma \ndell’Imperatore Carlo IV a favore dei Camaldolensi, corre \nlungo la macchia dell’Opera. (ERRATA : Al poggio \nMocali) Al poggio Scali volge a ponente e trova la \nComunità di Premilcuore per il tratto di circa un miglio \ntoscano e quindi quella di S. Sofia, con la quale percorre \nun cammino di circa 14 miglia toscane scendendo lungo il \ncontrafforte che ad angolo retto diramasi dall’Appennino \ndi Camaldoli fra le gole del Bidente di Strabatenza e di \nquello di Ridracoli, ossia di Valbona. Al fosso di \nRidracoli forma un angolo sporgente, piegando da \nmaestro a Levante, e di là per val della Villa volge a \nsettentrione, dove ripassa il fosso preaccennato, intorno \nalle pendici settentrionali dell’Alpicella. \nQuivi fa un angolo rientrante sino alla voltata della strada \ncomunitativa che guida alla torre di Rondinaja, dove \nvarca il Bidente per salire il monte Gignolo; indi piegando \na greco, tocca per breve tratto lo Stato Pontificio, e poscia \nper un altro mezzo miglio ritrova la comunità di S. Sofia, \nche abbandona sulla strada di Fonte Paolina , presso a S. \nUberto. A questo punto per termini artificiali costeggia lo \nStato della Chiesa, dirigendosi con angolo sporgente a \nsettentrione pel fianco occidentale del monte Mescolino, \nsino al torrente Borello, il cui alveo serve di confine alla \nComunità stessa e al Granducato. Costà dopo un miglio \nabbandona il torrente medesimo per rivolgersi quasi in \nlinea retta da settentrione a ostro sul fianco orientale del \nmonte Mescolino, alla cui base s’incontra nella Comunità \ndi Sorbano; lungo la quale costeggia il fosso di S. Biagio \nsino allo Stato Pontificio, alternando ora con questo, ora \ncon quella, sino a che dopo girato intorno ai poggi di \nRuscello e di Sajaccio per tre miglia, ritrova il fiume \nSavio. Con esso scende per breve tratto incontro alla \nconfluenza del torrente Para, il quale rimonta cammin \nfacendo per un miglio verso il poggio di Donicilio, dove \nabbandona il territorio Pontificio e ritorna a confine con la \nComunità di Verghereto. \nIl territorio comunitativo di Bagno è quasi tutto occupato \ndai monti che si diramano per il lato di ostro– libeccio \ndall’Appennino centrale, e segnalatamente dal Bastione e \ndal monte Calvano, fra l’Alvernia e Camaldoli, mentre \ndal lato opposto s’innalzano i monti Comero e Mescolino, \nil primo a 2069 braccia e il secondo a 1656 braccia sopra \nil livello del mare. \nPochi ed angusti sono i piani de’valloni solcati dai vari \ntorrenti e fiumi compresi nel territorio di Bagno; ed è la \nmaggiore pianura quella dove risiede S. Pietro in Bagno. \nIl fiume Savio, che nasce nella Comunità di Verghereto, \npercorre quella di Bagno per un tortuoso tragitto di circa \n10 miglia, tre delle quali da scirocco a maestro sino a \nBagno passando fra l’Appennino del Bastione e il monte \nComero, tre altre miglia toscane nella direzione di greco \nsettentrione sino al casale di Crocesanta, dove il corso del \nfiume piega a levante verso la confluenza del Para. – \nScendendo dall’Appennino di Prataglia e da quello  \ncontiguo dell’Eremo di Camaldoli lungo le valli di \nValbona e di Strabatenga i due Bidenti, i quali \nabbandonano la Comunità di Bagno innanzi di riunirsi al \nterzo ramo del Bidente del Corniolo  nel territorio \ncomunitativo di S. Sofia. \nLa qualità del suolo consiste in un’argilla schistosa, che si \nmodifica spesso in arenaria in maniera da passare \ngradatamente al macigno. Questa trovasi talvolta \nalternante con la calcarea compatta, come avviene nella \nstruttura geognostica della catena centrale \ndell’Appennino. Se non che dalla sinistra costa che \nacquapende verso l’Adriatico, e segnatamente fra il Savio \ne il Lamone, l’argilla schistosa può dirsi la roccia \npredominante. La quale, allorchè trovasi esposta \nall’azione delle meteore, ha sì debole grado di durezza \nche alla superficie si sfoglia, si stritola, diviene \npolverulenta, del colore delle marne cenerognole, \nconsimile di aspetto a quelle che ricuoprono le colline \nsubappennine dal lato del Mediterraneo. \nIn pochi luoghi, e questi più costantemente sulla cima dei \nmonti e nei punti culminanti delle valli trasversali, mi \naccadde di trovare l’arenaria macigno che la non fosse \naccompagnata dall’argilla schistosa, con la quale una con \nl’altra s’immedesima in maniera da passare allo schisto siliceo o argilloso fissile, adoprato da \nquegl’Appenninigeni per cuoprire i tetti delle loro case. \nUn’altra particolarità geologica incontrasi in questa parte \ndi Appennino, quella cioè di trovare spoglie di grandi \nostriche, e di varie altre specie di crostacei fossili, nelle \nprime diramazioni dell’Appennino, siccome le vidi \nrinchiuse fra le argille schistose nel vallone superiore di \nRondinaja, poche miglia sotto alla catena centrale. \nAnche il calcareo compatto, conosciuto fra noi sotto i \nnomi di Alberese e di pietra Colombina, s’incontra di rado \ncostà scevro e non incorporato o subalterno ad una delle \ndue rocce prenominate. \nVero è che in una montagna fra il Trivio, il Comero e le \nBalze appariscono grandissime scogliere, e sconnesse rupi \ndi un calcareo candido di grana serrata e finissima noto \nnel paese sotto nome di Sassoni, quale sarà descritto \nall’articolo VERGHERETO, nella di cui Comunità esse \nrupi trovansi situate. \nL’indole argillosa che predonima nel terreno del Vicariato \ndi Bagno spiega facilmente le cause delle frequenti smotte \nche accadono lungo il corso del Savio, a cominciare dai \ncontorni di Verghereto, situato esso stesso fra dirupate \nlame. \nUna delle più estese frane è quella seguita nelle primavera \ndel 1811 in luogo detto Pian di Quarto nel confine dello \nStato Pontificio fra i contrafforti settentrionali del \nComero ,e gli orientali del monte Mescolino. Costà si \nstaccò una parte di monte precipitando nella valle, dove \nfece barriera al fiume in maniera che le acque correnti si \nrinchiusero in un profondissimo lago della larghezza di un \nmiglio, e due di lunghezza. Il suo orlo però va \ngradatamente a sbassare, e proporzionatamente a \nristringere la superficie dell’allagato terreno, mercè l’urto \ne l’erosione delle acque nel rialzato bacino. – Altra frana, \nsebbene di minor conto accadde nel marzo del 1827 sotto \nal Comero , la quale occupò una più angusta periferia. \nIl clima di Bagno è generalmente sano in tutte le stagioni \ndell’anno, forse un poco umido in alcuni mesi, a cagione \ndelle nebbie che si arrestano in quelle profonde gole \naumentate dai ristagni che in molti luoghi il Savio lascia \nlungo il suo corso. \nNegl’inverni ordinari la neve non suole trattenersi nella \nvalle di Bagno, quantunque ne restino interrottamente per \npiù o meno tempo rivestiti i monti che gli fanno corona da \ntutti i lati, meno che nella direzione di grecale, dal qual \nvento le due Terre di Bagno, più che da altri, sogliono \nessere bersagliate. \nContuttociò la qualità delle piante che costà allignano con \nfrutto, almeno nei luoghi più difesi dalle meteoriche \nbufere, mostra a sufficienza la non affatto alpestre natura \ndel clima di Bagno, nei cui contorni veggonsi frequenti e \nben coltivati vigneti, piante di gelso che forniscono un \nramo di risorsa, specialmente agli abitanti di S. Piero in \nBagno, molti alberi da frutto, de’quali il più copioso è il \ncastagno, e il più scarso l’ulivo. \nNon dirò dei campi coltivati a granaglie, e a formentone, \no mais, il quale fornisce il pane e la sussistenza maggiore \nai villici della Romagna Granducale. \nLa risorsa però maggiore del paese e Vicariato di Bagno \nconsiste nella pastorizia del gregge lanuto, del bovino e \nporcino, come quella che distinse la sassinatense contrada \nsino dai tempi Romani, Sassina dives lactis. \n\nIn quanto ai boschi sono famose le Faggiole e le Abetine, \ndalle quali è maestosamente rivestita la criniera di \nquest’Appennino, siccome lo era allora che ne fu donata \nuna buona parte a S. Romualdo per le Badie di Prataglia e \ndi Verghereto, senza contare quelle estesissime alle \nsorgenti del Bidente possedute dai nobili di Valbona, \ninnanzi che per ribellione le seguestrasse, e quindi la \nRepubblica fiorentina le concedesse ai Consoli dell’arte \ndella lana e all’Opera di S. Maria del Fiore, fra le \npossessioni della qual’Opera sino dal secolo XV sono \nconservate. Spogliata è rimasta del suo abito naturale una \ngran parte dello stesso Appennino nelle diramazioni \nsettentrionali, dove più che altrove apparisce visibile la \ncausa delle smotte per mancanza di alberi e di radici che \ncolleghino e tenghino fermo quell’argilloso terreno. \nVarie strade comunitative, ed una anche provinciale, sono \naperte nel territorio di Bagno, ma tutte mulattiere e \npedonali, ad eccezione di pochi tratti, come quello fra le \nTerre di Bagno e di S. Piero. La meno malagevole è \nquella che dalla Valle dell’Arno Casentinese rimonta alle  \nsorgenti del Corsalone fra l’Alvernia e Camaldoli, e di là \nper il giogo del monte Calvano scende per tortuosi giri \nalle radici dell’Appennino lungo il fiume Savio per \npassare al capoluogo e a S. Pietro in Bagno. Costà la via \nsi dirama in tre direzioni; a levante per Verghereto e Pieve \ndi S. Stefano in Val Tiberina; a greco per Sorbano e \nSarsina nello Stato di Urbino; a maestro per S. Sofia e \nGaleata nella Romagna Pontificia. \nUna contrada isolata per natura, e sfornita di mezzi atti a \nfacilitare le comunicazioni con le province limitrofe e con \nla madre patria, non può sentire grande stimolo di \naccrescere e migliorare con le arti agrarie i prodotti della \nsua pastorizia e le industrie manifatturiere. – A fronte di \ntutto ciò non mancano costà i mestieri necessari, oltre uno \nche può dirsi proprio del paese. Questo consiste nei lavori \ndi tornio cavati dai legni di carpine, di acero e di faggio, \nmolti dei quali sono di figura elegante e delicatissima. \nNelle due Terre di Bagno il minuto popolo trae una gran \nrisorsa da simile manifattura, che dispensasi per la \nToscana e nelle Stato limitrofo. \nA S. Piero in Bagno trovasi una fornace di terraglie \nordinarie, una concia di pelli, e due fabbriche di cappelli \ndi pelo. Il mercato settimanale, che cade in mercoledì, si \ntiene in S. Piero in Bagno, come in luogo più aperto, più \ncentrale, più popolato e vicinissimo alla residenza del \ngiusdicente, e degli Ufizi amministrativi. \nA S. Piero in Bagno si contano 4 fiere: nel 2° lunedi di \nmaggio; nel lunedi della prima settimana di luglio; nel 1° \ndi agosto; nel mercoledi della I settimana di settembre. \nUn'altra fiera di grand’esito di bestiame porcino e bovino \nsi pratica sul confine fra i due Stati nel 12 di settembre, al \nluogo denominato S. Uberto. \nPer l’istruzione pubblica la Comunità mantiene, tanto in \nS. Maria in Bagno quanto in S. Piero, un maestro di \nscuola elementare, e per la salute pubblica due medici, e \ndue chirurghi. Nel capoluogo havvi eziandio un piccolo \nTeatro. \nIl Vicario R. ha la giurisdizione civile e criminale nella \nComunità in cui risiede, in quella di Sorbano, e dal 1828 \nin poi, nell’altra di Verghereto. Per quel che spetta agli \natti di polizia e governativi lo stesso giusdicente \ncorrisponde col presidente del Buon Governo a Firenze, nel cui circondario è la rota per le cause di Appello. \nHavvi in Bagno la Cancelleria della stessa Comunità e di \nquella di Sorbano, cui presiede un Cancelliere di 4.a \nclasse con l’aiuto. Vi è pure un’Ufizio per l’esazione del \nRegistro. La conservazione dell’ipoteche risiede in \nModigliana, dov’è pure l’Ingegnere del suo Circondario. \nFra gli uomini distinti, Bagno conta un Teofilo Biozzi \nabate Camald., un Lorenzo Salvetti  Diplomatico, un \nGiuseppe Pigri Meccanico; ma tutti cedono per fama a \nBasilio Nardi d’Avelaneta del popolo di Bagno, il quale, \nnel 1501, con la sua cocolla Abbaziale brandì la spada per \nmettersi alla testa dell’esercito fiorentino, e respingere \ndall’Appennino di Romagna e del Casentino le masnade \ndel duca Valentino, e di Pietro di Lorenzo de’Medici, \nvenute in Toscana a danno della Repubblica. \n \nQUADRO della Popolazione della Comunità di BAGNO \nin Romagna a tre epoche diverse \n \nPopolazione dell’anno 1833 \n \n-nome del luogo: BAGNO, titolo della chiesa: S. Maria \n(Arcipretura), diocesi alla quale appartiene: Bagno \nNullius ora S. Sepolcro, abitanti n° 882 \n-nome del luogo: Careste, titolo della chiesa: S. Andrea \n(Cura), diocesi alla quale appartiene: Sarsina, abitanti  n° \n-nome del luogo: Casanuova, titolo della chiesa: S. Maria \ndel Carmine (Cura), diocesi alla quale appartiene: Bagno \nora S. Sepolcro, abitanti n° 157 \n-nome del luogo: Corzano, titolo della chiesa: S. Pietro in \nVinculis (Prepositura), diocesi alla quale appartiene: \nBagno ora S. Sepolcro, abitanti  n° 1236 \n-nome del luogo: Crocedevoli, titolo della chiesa: S. \nEgidio (Cura), diocesi alla quale appartiene: Galeata \nNullius, ora S. Sepolcro, abitanti n° 141 \n-nome del luogo: Croce Santa, titolo della chiesa: S. \nSalvatore (Cura), diocesi alla quale appartiene: Bagno ora \nS. Sepolcro, abitanti n° 419 \n-nome del luogo: Fontechiusi, titolo della chiesa: S. \nSilvestro (Cura), diocesi alla quale appartiene: Bagno ora \nS. Sepolcro, abitanti n° 354 \n-nome del luogo: Larciano, titolo della chiesa: S. Martino \n(Cura), diocesi alla quale appartiene: Bagno ora S. \nSepolcro, abitanti n° 110 \n-nome del luogo: Monte Granelli, titolo della chiesa: S. \nBiagio (Cura), diocesi alla quale appartiene: Bagno ora S. \nSepolcro, abitanti n° 239 \n-nome del luogo: Monte Guidi, titolo della chiesa: S. \nMaria (Cura), diocesi alla quale appartiene: Bagno ora S. \nSepolcro, abitanti n° 257 \n-nome del luogo: Paganico, titolo della chiesa: S. Michele \n(Cura), diocesi alla quale appartiene: Bagno ora S. \nSepolcro, abitanti n° 107 \n-nome del luogo: S. Paolo a Castello, titolo della chiesa: \nSuccursale di Monte Granelli, diocesi alla quale \nappartiene: Bagno ora S. Sepolcro, abitanti n° 100 \n-nome del luogo: Pietra pazza, titolo della chiesa: S. \nEufemia (Cura), diocesi alla quale appartiene: Galeata ora \nS. Sepolcro, abitanti n° 203 \n-nome del luogo: Poggio alla Lastra, titolo della chiesa: \nSS. Pietro e Apollinare (Cura), diocesi alla quale \n\nappartiene: Galeata ora S. Sepolcro, abitanti n° 216 \n-nome del luogo: Ridracoli in Val Bona, titolo della \nchiesa: SS. Martino e Lorenzo (Cura), diocesi alla quale \nappartiene: Galeata ora S. Sepolcro, abitanti n° 261 \n-nome del luogo: Rio salso, titolo della chiesa: S. \nSalvatore (Cura), diocesi alla quale appartiene: Galeata \nora S. Sepolcro, abitanti n° 108 \n-nome del luogo: Rondinaja, titolo della chiesa: S. \nMargherita (Cura), diocesi alla quale appartiene: Galeata \nora S. Sepolcro, abitanti n° 117 \n-nome del luogo: Ruscello, titolo della chiesa: S. \nMamante (Cura), diocesi alla quale appartiene: Sarsina, \nabitanti n° 95 \n-nome del luogo: Sajaccio, titolo della chiesa: S. Martino \n(Cura), diocesi alla quale appartiene: Sarsina, abitanti  n° \n-nome del luogo: Selvapiana, titolo della chiesa: S. \nQuirico (Cura), diocesi alla quale appartiene: Bagno ora \nS. Sepolcro, abitanti n° 662 \n-nome del luogo: Strabatenza, titolo della chiesa: S. \nDonato (Cura), diocesi alla quale appartiene: Galeata ora \nS. Sepolcro, abitanti n° 205 \n-nome del luogo: Vessa, titolo della chiesa: S. \nBartolommeo (Cura), diocesi alla quale appartiene: Bagno \nora S. Sepolcro, abitanti n° 206 \n-Somma, abitanti n° 6266 \n \nFrazioni di popolazione di Parrocchie situate fuori della \nComunità di BAGNO \n \n-nome del luogo: S. Paolo in Alpe, titolo della chiesa: S. \nPaolo, comunità nella quale è situata: Premilcuore, \nabitanti n° 26 \n-nome del luogo: Civorio, titolo della chiesa: S. \nApollinare, comunità nella quale è situata: Stato \nPontificio, abitanti n° 22 \n-nome del luogo: Raggio, titolo della chiesa: S. \nPaterniano, comunità nella quale è situata: S. Sofia, \nabitanti n° 29 \n-nome del luogo: Donicilio, titolo della chiesa: S. \nSalvatore, comunità nella quale è situata: Verghereto, \nabitanti n° 56 \n-Somma, abitanti  n° 133 \n \n-TOTALE, abitanti  n° 6399 \n \nPopolazione della Comunità di BAGNO all’anno 1551, \nabitanti n° 8456 \nPopolazione della Comunità di BAGNO all’anno 1745, \nabitanti n° 4340",
    "original_title": "ABAZIA di Bagno",
    "byte_offset": 1088968
  },
  {
    "context": "in Val di Chiana.",
    "title": "BAGNO (MADONNA DEL)",
    "body": "Oratorio \nnel popolo di S. Pietro a Pergo sulle pendici australi del \nMonte di Cortona. – Ebbe origine da una miracolosa \nimagine che ivi si venera sino dal 1576, cui diede in \nnomignolo un vicino bagno o polla di acqua termale \nacidula in quei tempi molto in credito per alcune malattie \ncutanee e degli occhi. Quantunque le scaturigini di tali \nacque non siano oggi smarrite, esse per altro hanno \nperduto l’antico credito. \n  \nBAGNO A ACQUA. – Vedere ACQUA (BAGNO A).",
    "original_title": "BAGNO (MADONNA DEL)",
    "byte_offset": 1117282
  },
  {
    "context": "in Val d’Arbia",
    "title": "BAGNO D’ACQUA BORRA",
    "body": "presso i \nfamosi campi di Mont’aperto nel popolo di Dofana, \nComunità Giurisdizione e circa 5 miglia toscane a \nlibeccio di Castelnuovo Berardenga, Diocesi di Arezzo, \nCompartimento di Siena, che è 6 miglia toscane a \nponente. – Sono più sorgenti acidule fredde che emergono \nda una piccola collinetta isolata formatasi dai depositi \ntartarosi sopra un suolo marnoso conchigliare \nappartenente alle note crete senesi. – Anche nell’alveo del \nvicino torrente Malena gorgogliano vene di acqua \nacidula, ch’io vidi presso S. Ansano a Dofana. – Oltre le \nconcrezioni calcaree le stesse acque lasciano per via \nun’efflorescenza salina bianca che ha sapore di sal \nmarino. Alcuni saggi furono fatti da Giorgio Santi, il \nquale descrisse quest’acqua nel suo viaggio per le \nProvincie senesi. Essa è trasparente, con odore d’acqua di \nmare, e gusto acidulo-salso; emana dalle scaturigini a \nintermittenza del gas acido carbonico, mentre deposita un \ntartaro bianco giallognolo, a luoghi rossigno e nerastro. – \nVi esplorò tra le sostanze disciolte, oltre il carbonato \ncalcare del muriato di soda con qualche porzione di \nmuriato di calce e di magnesia, del solfato di soda, e una \npiccolissima dose di carbonato di ferro. \nQuest’acqua è stata lodata dal Bacci e da molti altri \nscrittori delle Terme per essere catartica, aperitiva e per \nconseguenza diuretica: lo che venne confermato dal Santi, \nil quale avrebbe voluto si richiamassero in onore queste \nscaturigini, nella persuasiva che non dovettero essere \nignote agli antichi, siccome le ebbero in pregio i Senesi \nnel medio evo, quando, al dire del Gigli, ogni anno nel dì \n25 di luglio quel popolo giulivo accorreva all’Acqua \nBorra  a fare commedie e ballate.",
    "original_title": "BAGNO D’ACQUA BORRA",
    "byte_offset": 1117812
  },
  {
    "context": "",
    "title": "BAGNO DI S. AGNESE a Chianciano",
    "body": "– Vedere BAGNI \ndi SELLENA.",
    "original_title": "BAGNO DI S. AGNESE a Chianciano",
    "byte_offset": 1119599
  },
  {
    "context": "",
    "title": "BAGNO DI S. AGNESE in Romagna",
    "body": "– Vedere BAGNO \nin Romagna.",
    "original_title": "BAGNO DI S. AGNESE in Romagna",
    "byte_offset": 1119667
  },
  {
    "context": "",
    "title": "BAGNO DI ARMAJOLO",
    "body": "– Vedere  RAPOLANO.",
    "original_title": "BAGNO DI ARMAJOLO",
    "byte_offset": 1119733
  },
  {
    "context": "in Val d’Era,",
    "title": "BAGNO A BACCANELLA",
    "body": "nella Comunità \nGiurisdizione e circa 4 miglia toscane a libeccio di Palaja, \nDiocesi di Sanminiato, Compartimento di Pisa. \nÈ una pozzanghera, anziché bagno, di acqua acidula \nsolforosa fredda, la quale scaturisce da uno strato di \nmarna cerulea conchigliare sulla destra ripa del torrente \nTosola presso la villa Saletta. – L’acqua ha un colore \nopalino, un odore epatico bituminoso, è di sapore acidulo \nnon ingrato, e lascia un’efflorescenza salina intorno al \nsuolo donde scaturisce. – Vedere TARGIONI, Viaggi per \nla Toscana T. I.",
    "original_title": "BAGNO A BACCANELLA",
    "byte_offset": 1119779
  },
  {
    "context": "",
    "title": "BAGNO DI CALDANA",
    "body": "– Vedere CALDANA sotto \nCampiglia lungo la grande strada Aurelia o Emilia di \nScauro.",
    "original_title": "BAGNO DI CALDANA",
    "byte_offset": 1120369
  },
  {
    "context": "in Val di Merse",
    "title": "BAGNO DELLE CALDANELLE",
    "body": "lungo il fosso Caldanelle tributario della Farma, nel cui vallone \nè compreso, mezzo miglio circa a ponente dai Bagni di \nPetriolo. – Scaturisce fra cupe foreste una sorgente \nd’acqua acidula solforosa consimile a quella delle vicine \nTerme di Petriolo, senza indizio di esservi stato mai alcun \nfabbricato. – Di altre Terme, denominate le Caldanelle di \nMiemmo in Val di Cecina, fa parola il Targioni; come \npure di un Bagno detto le Caldanelle d’Ischia presso \nGrosseto parla il Pecci nell’istoria de’Vescovi di Siena, \ndove sono riportati due contratti del 1329 e 1331 relativi a \nquesti ultimi Bagni posseduti allora da Donosdeo \nMalevolti Vescovo di Siena; il quale previo il consenso \ndella Repubblica aveva dato ordine che si circondassero \ndi muraglie. – Vedere BAGNO di ROSELLE.",
    "original_title": "BAGNO DELLE CALDANELLE",
    "byte_offset": 1120480
  },
  {
    "context": "",
    "title": "BAGNO DI CASCIANA",
    "body": "– Vedere ACQUA (BAGNO \na).",
    "original_title": "BAGNO DI CASCIANA",
    "byte_offset": 1121328
  },
  {
    "context": "",
    "title": "BAGNO DI CHIANCIANO",
    "body": "– Vedere BAGNI di \nSELLENA.",
    "original_title": "BAGNO DI CHIANCIANO",
    "byte_offset": 1121381
  },
  {
    "context": "altre volte chiamato Bagno di Filetto in Val di Merse,",
    "title": "BAGNO DEL DOCCIO o DI MACERETO",
    "body": "nel pop. di \nBagnaja, Comunità Giurisdizione e circa 6 miglia toscane \na scirocco di Sovicille, 10 miglia toscane a ostro di Siena, \nnella cui Diocesi e Compartimento trovasi situato. \nPoco lungi dall’osteria di Filetto posta alla sinistra sponda \ndel fiume Merse lungo la strada Regia grossetana \nscaturisce una polla acidula termale nel così detto Bagno \ndel Doccio. Esso consiste in una piccola vasca coperta, \ndal cui fondo sgorga l’acqua con bolle di fluido aeriforme \nconsistente in acido carbonico e gas idrogene solforato. \nLa temperatura di quest’acqua era di 34°, mentre l’aria \nambiente accennava gr. 22. \nÈ limpida, acidetta e inodora appena attinta; s’intorbida \ncol riposo, e si altera alquanto di sapore, comunicandole \nun odore leggermente solforoso, in guisa che essa, \ndecomponendosi all’aria libera, deposita un sedimento di \nzolfo misto al calcareo concrezionato. Da questa specie di \ntravertino trovasi coperto non solamente il cratere, ma a \nqualche distanza intorno anche il sottostante suolo, che \nspetta a una roccia calcarea cellulosa traversata da filoni \ndi spato cristallino, e da vene di zolfo. Quindi è da credere \nche a questa sostanza combustibile sia da attribuire la \ncomparsa delle gessaje (solfato di calce) che in grandi \nscogliere si affacciano poco lungi di là presso la villa di \nFrontignano. \nFanno uso di questo Bagno gl’indigeni per dolori \nreumatici ed artritici, ma più che altro per mali cutanei.",
    "original_title": "BAGNO DEL DOCCIO o DI MACERETO",
    "byte_offset": 1121437
  },
  {
    "context": "in Val di Magra.",
    "title": "BAGNO D’EQUI",
    "body": "– Vedere \nFIVIZZANO, Comunità.  ",
    "original_title": "BAGNO D’EQUI",
    "byte_offset": 1122995
  },
  {
    "context": "in Garfagnana.",
    "title": "BAGNO DI FOSCIANA",
    "body": "– Vedere PIEVE \na FOSCIANA, Comunità.",
    "original_title": "BAGNO DI FOSCIANA",
    "byte_offset": 1123075
  },
  {
    "context": "in Val di Cecina",
    "title": "BAGNO DELLE GALLERAJE",
    "body": "nel popolo Di Travalle, Comunità e Giurisdizione di \nMontieri, Diocesi di Volterra, Compartimento di Siena. \nSono due polle d’acqua termale acidula solforosa che \nscaturiscono gorgogliando da un terreno argilloso \nsottostante ad un banco di travertino, le quali polle sono \nraccolte in una vasca coperta da una capanna, cui si dà \nl’onorato nome di Bagno. \nSono albicce di colore, fetide di odore, quasi insipide di \nsapore, ed hanno circa 23 gradi di temperatura, al \ntermometro Réaumur. L’uso loro è limitato \nall’immersione per curare specialmente i mali cutanei e i \ndolori reumatici.",
    "original_title": "BAGNO DELLE GALLERAJE",
    "byte_offset": 1123154
  },
  {
    "context": "nella Maremma Grossetana, ",
    "title": "BAGNO DI GAVORRANO",
    "body": "Comunità Giurisdizione e 1 miglio toscano a settentrione \ndi Gavorrano, Diocesi e Compartimento di Grosseto. \nConsiste in una riunione di sorgenti di acqua termale \nsalina, le quali scaturis cono da una roccia cristallina di \nnatura granitica. Esse vengono raccolte in una vasca non \nlungi da rovinati avanzi di piccole Terme. Le acque \nsegnano la temperatura di gr.28 Réaumur, hanno un \nleggero sapore salino acidulo, sviluppano bolle di gas \nacido carbonico, e lasciano col riposo una tenue quantità \ndi sedimento calcareo ocraceo. \nSono queste pochissimo frequentate, e quel poco, per \nconto del bestiame anziché degli uomini.",
    "original_title": "BAGNO DI GAVORRANO",
    "byte_offset": 1123800
  },
  {
    "context": "in Val di Tora",
    "title": "BAGNO DEL GIUNCO MARINO",
    "body": "presso \nLorenzana. – Vedere LORENZANA, Comunità.",
    "original_title": "BAGNO DEL GIUNCO MARINO",
    "byte_offset": 1124485
  },
  {
    "context": "",
    "title": "BAGNO DI LUCCA",
    "body": "– Vedere BAGNI di LUCCA.",
    "original_title": "BAGNO DI LUCCA",
    "byte_offset": 1124581
  },
  {
    "context": "",
    "title": "BAGNO DI MACERETO",
    "body": "– Vedere BAGNO del \nDOCCIO.",
    "original_title": "BAGNO DI MACERETO",
    "byte_offset": 1124629
  },
  {
    "context": "in Val d’Elsa.",
    "title": "BAGNO DI S. MARZIALE",
    "body": "– Vedere ONCI (S. MICHELE a).",
    "original_title": "BAGNO DI S. MARZIALE",
    "byte_offset": 1124683
  },
  {
    "context": "in Val di Cecina,",
    "title": "BAGNO DI S. MICHELE DELLE FORMICHE",
    "body": "Comunità Giurisdizione e 4 miglia toscane a \nscirocco di Pomarance, Diocesi di Volterra, \nCompartimento di Pisa. \nÈ un piccolo fabbricato situato alla base orientale di un \nmonte di gabbro, sulla cui sommità sono gli avanzi di una \nchiesa dedicata a S. Michele. Le polle sgorgano in piccola \nquantità fra il gabbro e il calschisto. Sono termali, \nacidule, al gusto disgustose, limpide, inodorose, di \n(ERRATA: 30 gradi) 25 gradi di temperatura, e col riposo \ndepositano un calcareo tartaroso compatto e biancastro. \n\nQuesto Bagno fu descritto da Mengo Faentino, da \nFalloppio e da Targioni. Si adopra la sua acqua per \nimmersione, ed è accreditatissima per dolori artritici, \nparalisi, e piaghe alle gambe.",
    "original_title": "BAGNO DI S. MICHELE DELLE FORMICHE",
    "byte_offset": 1124759
  },
  {
    "context": "nel Val d’Arno aretino.",
    "title": "BAGNO DI MONTALCETO",
    "body": "– Vedere BAGNI di MONTALCETO",
    "original_title": "BAGNO DI MONTALCETO",
    "byte_offset": 1125530
  },
  {
    "context": "nel Val d’Arno aretino.",
    "title": "BAGNO DI MONTIONE",
    "body": "– Vedere BAGNI di MONTIONE",
    "original_title": "BAGNO DI MONTIONE",
    "byte_offset": 1125614
  },
  {
    "context": "in Val di Cecina.",
    "title": "BAGNO A MORBA",
    "body": "– Vedere BAGNI \na MORBA",
    "original_title": "BAGNO A MORBA",
    "byte_offset": 1125694
  },
  {
    "context": "",
    "title": "BAGNO DI PELAGO",
    "body": "– Vedere PELAGO, Comunità.",
    "original_title": "BAGNO DI PELAGO",
    "byte_offset": 1125757
  },
  {
    "context": "in Val di Merse.",
    "title": "BAGNO DI PETRIOLO",
    "body": "– Vedere \nBAGNI di PETRIOLO",
    "original_title": "BAGNO DI PETRIOLO",
    "byte_offset": 1125809
  },
  {
    "context": "in Val di Fiora.",
    "title": "BAGNO DI PITIGLIANO",
    "body": "– Vedere \nPITIGLIANO, Comunità.",
    "original_title": "BAGNO DI PITIGLIANO",
    "byte_offset": 1125879
  },
  {
    "context": "in Val d’Ombrone senese.",
    "title": "BAGNO DI RAPOLANO",
    "body": "– Vedere RAPOLANO.",
    "original_title": "BAGNO DI RAPOLANO",
    "byte_offset": 1125956
  },
  {
    "context": "in Val di Cornia.",
    "title": "BAGNO DEL RE",
    "body": "– Vedere BAGNI \nVETULONIESI.",
    "original_title": "BAGNO DEL RE",
    "byte_offset": 1126028
  },
  {
    "context": "",
    "title": "BAGNO A RIPOLI",
    "body": "Piccolo borgo sull’antica strada \nRegia aretina 3 miglia a levante di Firenze alla ripa \nsinistra dell’Arno, Capoluogo di una delle sette Comunità \ne Potesterie suburbane di Firenze. – Prende il nome da un \nantico bagno caldo, di cui furono trovate nel 1687 alcune \nvestigie in un podere vicino. \nL’altro nome glielo fornì la contrada di Pian di Ripoli, \nche è il piano, o piuttosto il giardino più delizioso, più \nfruttifero, più fiorito, più popolato di ville, di palazzi, di \nchiese, di abitazioni, fra quanti formano ghirlanda alla \nbella Firenze. \nIl luogo del Bagno, dove hanno residenza il potestà, e il \ncancelliere comunitativo, è una borgata di si piccolo \nmomento, che il forestiere passa senza neppure accorgersi \ndi aver traversato un capoluogo di Comunità. È situato \nalle radici dei poggi che separano a levante scirocco il Val \nd’Arno fiorentino da quello superiore. Fra le estreme \npropagini della collina di Torre a Poni o di S. Donato, a \ncui si attaccano i poggi dell’Incontro e di Luco, sulle cui \npendici risiedono Villamagna e Vicchio di Rimaggio, \navvi lo sprone di Ruballa, detto l’Apparita, da dove \nappunto apparisce a un tratto a chi viene dal monte la città \ndi Firenze. Alla base di questo sprone risiede il borgo del \nBagno a Ripoli, mentre dal lato occidentale gli resta a \ncavaliere la collina che all’antica famiglia Baroncelli diede il cognome. Da questa collina si diramano i progetti \ndi Moccoli, del Paradiso e di Rusciano che a guisa di \nsemicerchio fanno corona e dividino il pian di Ema dal \npian di Ripoli. \nLa denominazione di Ripoli data sino da tempi \nvetustissimi alla sinistra ripa dell’Arno superiormente a \nFirenze trae la sua etimologia dalla natura stessa del luogo \ndifeso da argini, pigne e ripe per riparare quel piano dalle \nalluvioni dell’Arno costà frequenti e assai dannose nei \ntempi andati. \nComunità del Bagno a Ripoli. La superficie territoriale di \nquesta Comunità è di quadrati 23696, dei quali 1006 sono \noccupati da strade e da corsi di acqua. \nVi si trovava nel 1833 una popolazione fissa di 11617 \npersone corrispondente a circa 400 individui per ogni \nmiglio quadrato. \nÈ a contatto con 7 Comunità. Dal lato di settentrione \nl’alveo dell’Arno gli serve di confine per il tortuoso giro \ndi 8 miglia, a partire dalla via del mon. di Rosano sino \nalla pescaja di Porta S. Niccolò. Costà vede di fronte dal \nlato opposto del fiume medesimo la Comunità del \nPontasieve che lascia al di sotto delle gualchiere di \nGirone, dove trova la Comunità di Fiesole, cui subentra \ndirimpetto alla Badia a Candeli la Comunità di \nRovezzano, e con essa prosegue il corso dell’Arno sino \nalle porte di Firenze, con la quale Comunità trovasi a \nconfine alla tangente della sunnominata pescaja. – Dal \nlato sinistro dell’arno il territorio comunitativo di Ripoli \ncosteggia con la Comunità del Galluzzo  salendo il monte \ndi S. Miniato o della Croce, e di là per la Torre del Gallo \nsulla costa di Arcetri và per il pian di Giullari sino a \nMontici, dove si rivolge da occidente a scirocco-levante \nper scendere alla Badiuzza del Paradiso, quindi per la \nstrada comunitativa entra nella vallecola dell’Ema, dove \nattraversa il torrente di questo nome alla confluenza del \nfosso Anciolina , e lo ripassa alla chiesa di Tegolaja per \nsalire lungo la destra ripa sopra Mondeggi e S. Margherita \na Casciano. Costà trova la Comunità di Greve, che ha a \nconfine per la strada provinciale del chianti sino a che a \nTizzano forma un angolo sporgente sopra Quarata, di \ndove ripiega a levante verso S. Andrea a Morgiano. Quivi \nincontra la Comunità di Rignano, con la quale sale il \npoggio dell’Apparita sopra Montisoni , tagliando la strada \nRegia aretina. Di là, volgendosi a grecale per Monte Pilli, \ncorre sul dorso del poggio a Luco, di dove scende in riva \nall’Arno per le balze che sono alle spalle di Montauto e di \nVillamagna. \nLa forma corografica del territorio Comunitativo del \nBagno a Ripoli si accosta a quella di un triangolo \nequilatero, cui serve di base il letto dell’Arno. \nUn terzo di questo territorio consiste in pianura, la \nmaggior parte della quale è situata fra il capoluogo della \nComunità e la Capitale, circoscritta, a destra dell’Arno, a \nsinistra delle colline che separano il Pian di Ripoli dalla \ngibbosa vallecola dell’Emma, e quindi dei poggi che \nfiancheggiano a destra il fiume Greve. – Il suolo \napparente è coperto da un terreno di trasporto e da banchi \nripetuti di ghiaje, i quali rivestono non solamente i \nfianchi, ma la sommità stessa dei poggi e delle colline \nsopradesignate. \nSotto a questo terreno avventizio si nasconde però \nl’ossatura solida e stratiforme delle rocce argillose, \ncalcaree e silicee che costituiscono i monti più prossimi \nalle subalterne colline del Pian di Ripoli. Tali sono i \ngrandi e potenti strati di pietra forte (arenaria -calcarea) \nche scavasi per lastricare la Capitale sui fianchi di \nMontici, a Monteripaldi e in altri poggi intorno al Pian di \nGiullari, sul confine occidentale della Comunità. \nL’Ema è il maggiore de’torrenti che attraversano il \nterritorio comunitativo del Bagno a Ripoli, fiancheggiato \na destra e a sinistra dalle deliziose colline dell’Antella, \ndove risiedono vaghe signorili abitazioni ad uso di ville. \nEsso accoglie per via, a sinistra il fosso di Grassina, a \ndestra il rio Torsoli ed altri minori ruscelli, mentre verso \nponente il rio Corboli, e dall’opposta lato il rio Maggio \nper corto tragitto corrono direttamente in Arno dopo aver \ndato il loro nome, uno al popolato subborgo di Porta S. \nNiccolò, e l’altro al casale di Vicchio di Rimaggio, \nsomministrando le sue acque a quell’industriosa \npopolazione quasi tutta occupata all’imbiancamento \nde’panni lini. \nDi un’importanza assai maggiore per la pubblica e privata \neconomia è il fiume Arno che per il tragitto di otto miglia \nscorre sul lembo settentrionale della Comunità di Ripoli. \n– Poiché, se tale pianura fu resa ubertosa dalle torbe su di \nessa depositate dalle piene, questo stesso benefizio non \nandò disgiunto dalle conseguenze funeste derivate dalle \nterribili precipitose alluvioni, che sommersero molte volte \nuna gran parte del piano di Ripoli, ora rompendo ripe, ora \natterrando pignoni, bene spesso investendo e trascinando \nseco muri e qualunque fosse ostacolo artificiale fabbricato \na difesa delle coltivazioni. \nIl luogo più pericoloso, dove il filone delle acque \ndell’Arno propende costantemente a invadere la \ncampagna di Ripoli, e a deviare dal suo alveo, sembra \nessere sotto la pescaja di Rovezzano. \nQuivi in tempi non remotissimi una parte dell’Arno \nbiforcando formò due rami, che lasciavano in mezzo \nun’isola fra Varlungo e S. Piero in Palco, dove tuttora è \nrimasto il nome di Bisarno, il quale prolungavasi lungo lo \nstradone detto del Castelli. (Vedere BISARNO) – Noi non \nrammenteremo le dotte relazioni dei matematici Viviani e \nGrandi relative alle corrosioni fatte in questo luogo dal \nfiume nei secoli a noi più vicini, e alle conseguenze \nfuneste che apportato avrebbe il progetto messo in campo \nnel secolo decorso, di aprire una gora alla confluenza \ndell’Anconella in Arno sopra al podere del castelli per \nservire a un nuovo mulino. \nPer quel che siano le produzioni di suolo della Comunità \ndi Ripoli non vi è d’uopo ragionarne, essendo questa \ncontrada il modello dell’industria agraria toscana, tanto \nrelativamente alla bontà e squisitezza dei prodotti, quanto \nalla fertilità del terreno; sia che si calcoli il reddito \ncopioso in confronto di qualunque altra campagna, ossia \nche pongasi mente alla favorevole situazione per lo \nsmercio dei varj e minuti raccolti giornalieri, che offre ai \ncoltivatori del Pian di Ripoli la vicinanza della Capitale. \nAggiungasi a tutto ciò la moltiplicità delle strade rotabili \ncomunitative, provinciali e regie che attraversano e \nincrociano in varie direzioni il territorio di Ripoli. \nRivolgendo poi l’occhio alla parte storica, avvertirò che \ncostà s’incontrano i più antichi monasteri del contado \nfiorentino; fra i quali la Badia di S. Bartolommeo a Ripoli \nche data la sua origine dal secolo VIII; S. Miniato al Monte alle Croci, o del Re, opera principiata nel secolo \nVIII e ingrandita dopo il secolo X; S. Jacopo a Ripoli, il \npiù antico monastero di Romite dell’Ordine Domenicano, \nquelle stesse, alle quali l’arte tipografica deve le prime \nstampe pubblicate in Firenze; la Badia di Candeli fondata \nnel secolo XII dai Camaldolensi; quella delli Scalzi \nPulsanesi nel poggio vicino al monastero delle Brigidiane \nal Paradiso; il monastero del Bigallo a Montisoni, e non \npochi altri di epoca meno remota. Tra questi però non è da \ntacere il grandioso tempio e convento dei Francescani \ndella Riforma fondato da un magnanimo cittadino \nfiorentino di casa Quaratesi sul monte delle Croci. \nSe numerare poi si dovessero i palazzi a uso di ville sparsi \nin cotesta amenissima campagna, si oltrepasserebbero \nsenza dubbio i limiti e il divisamento prescritto alla \npresente opera. \nGiova bensì rammentare che costà tuttora trionfa quasi \nregina del Pian di Ripoli la villa che Luca Pitti fece \ninnalzare sulla collina di Rusciano, quella di Francesco \nGuicciardini sopra l’Elma, il palazzo mediceo di \nLappeggi, le Ville de’Peruzzi, degli Altoviti, de’Venturi \nall’Antella, del Gherardesca a Mondegi, de’Bandini e di \nPiero Salviati nelle vicinanze del Paradiso, di Antonio \nAlberti sul poggio a Moccoli, quella di Niccolò \nMachiavelli nel colle di Baroncelli, la Tana de’Ricasoli \nsopra Candeli, con moltissime altre palazzine e case \nspettanti a cittadini fiorentini di onorevole rimembranza. \nFra le opere di edificatoria sono memorabili nella storia \ndell’ultimo assedio di Firenze le fortificazioni a guisa di \nbastioni innalzate fuori della porta S. Niccolò sino al \nmonte di S. Miniato, sotto la direzione di Michelangelo \nBuonarroti, descritte dal Varchi, e delle quali si \nconservano tuttora grandiosi avanzi. \nLa Comunità del Bagno a Ripoli formava una delle 76 \nleghe, in cui sino dal 1250 fu ripartito l’ordine della \nmilizia civica nel contado fiorentino, allorchè venne \nassegnata a ciascuna lega una bandiera, o insegna, sotto la \nquale ascrivere si doveva la gioventù per stare pronta ed \narmata qualunque volta fosse o dal Capitano del Popolo o \ndagli Anziani del rispettivo Sestiere chiamata in ajuto \ndella patria. E perché quest’ordine di milizia si \nmantenesse stabile e animoso, fu organizzato in guisa, che \nin ciascun’anno il giorno della Pentecoste con grande \npompa e cavalcata si conferivano ai capitani della \ngioventù nuovamente coscritta le insegne della Lega. –  \nAlla qual consuetudine sembra riferiscano le feste \npopolari delle bandiere che in molti luoghi del contado \nfiorentino nella stessa solennità della Pentecoste sogliono \nanche oggidì non senza entusiasmo e concorso dal popolo \npraticarsi. \nL’impresa o arme della Lega di Ripoli si vede tuttora \nscolpita sull’architrave della porta del Podestà del Bagno \na Ripoli. Facevano parte della stessa Lega, oltre i popoli \ndella Comunità attuale, quelli ancora di Rovezzano, di \nSettignano, di Varlungo e di Rosano, allora compresi in \n34 parrocchie, limitati attualmente a 25 popoli, tutti alla \nsinistra dell’Arno, siccome apparisce dal quadro qui a \ntergo. \nLa Potesteria del Bagno a Ripoli è fra le 7 minori \nsuburbane della capitale, il di cui giusdicente dipende dal \ncommissario del Quartiere di S. Croce a Firenze. – La sua \ngiurisdizione comprende, oltre la Comunità del Bagno \nquella di Rovezzano, meno le due parrocchie suburbane \ndi Ricorboli e di S. Salvi che dipendono, una dal Potestà \ndi Fiesole, l’altra dal Potestà del Galluzzo. \nHa una Cancelleria di terza Classe situata al Galluzzo; \nl’Ufizio di Esazione del Registro e la Conservazione delle \nIpoteche sono in Firenze. \nTabella 8 pag. 246. \n \nQUADRO della Popolazione della Comunità del BAGNO \nA RIPOLI a tre epoche diverse. \n \nPopolazione dell'anno 1833 \n \n-nome del luogo: Antella, titolo della chiesa: S. Maria \nAssunta (Pieve), abitanti n° 1861 \n-nome del luogo: Badia a Candeli, titolo della chiesa: S. \nAndrea (Prioria), abitanti n° 441 \n-nome del luogo: Badia a Ripoli, titolo della chiesa: S. \nBartolommeo (Prioria), abitanti n° 881 \n-nome del luogo: Baroncelli, titolo della chiesa: S. \nTommaso (Prioria), abitanti n° 304 \n-nome del luogo: Collina di S. Donato, titolo della chiesa: \nS. Donato in (Cura), abitanti  n° 528 \n-nome del luogo: Compiobbi, titolo della chiesa: S. \nMichele, abitanti n° 288 \n-nome del luogo: Ema, titolo della chiesa: S. Pietro \n(Prioria), abitanti  n° 717 \n-nome del luogo: Montisoni, titolo della chiesa: S. \nLorenzo, abitanti n° 153 \n-nome del luogo: Morgiano, titolo della chiesa: S. Andrea \n(Prioria), abitanti  n° 362 \n-nome del luogo: Palco, titolo della chiesa: S. Pietro in \n(Cura), abitanti n° 276 \n-nome del luogo: Paterno, titolo della chiesa: S. Stefano \n(Prioria), abitanti  n° 321 \n-nome del luogo: Quarata, titolo della chiesa: S. \nBartolommeo (Cura), abitanti n° 247 \n-nome del luogo: Quarto, titolo della chiesa: S. Maria \n(Prioria), abitanti  n° 266 \n-nome del luogo: Remoluzzo di Villamagna, titolo della \nchiesa: S. Romolo (Cura), abitanti n° 167 \n-nome del luogo: Ricorboli, titolo della chiesa: S. Maria \n(Cura), abitanti n° 1168 \n-nome del luogo: Rignalla, titolo della chiesa: S. Maria, \nabitanti n° 82 \n-nome del luogo: RIPOLI, titolo della chiesa: S. Pietro \n(Pieve), abitanti n° 657 \n-nome del luogo: Ruballa all'Apparita, titolo della chiesa: \nS. Giorgio (Prioria), abitanti  n° 341 \n-nome del luogo: Ruballa all'Apparita, titolo della chiesa: \nS. Quirico, abitanti n° 393 \n-nome del luogo: Tegolaja, titolo della chiesa: S. Michele \n(Prioria), abitanti n° 285 \n-nome del luogo: Terzano, titolo della chiesa: S. Lucia \n(Cura), abitanti n° 112 \n-nome del luogo: Tizzano, titolo della chiesa: S. Stefano \n(Prioria), abitanti  n° 166 \n-nome del luogo: Ughi o la Badiuzza a Ughi, titolo della \nchiesa: S. Maria (Prioria ), abitanti n° 54 \n-nome del luogo: Vicchio di Rimaggio, titolo della chiesa: \nS. Lorenzo (Cura), abitanti n° 465 \n-nome del luogo: Villamagna, titolo della chiesa: S. Donnino (Pieve), abitanti n° 350 \n-Somma, abitanti  n° 10885 \n-Frazione di altri popoli, abitanti n° 732 \n-Totale, abitanti n° 11617 \n \nFrazione di popolazioni provenienti da parrocchie fuori \ndella Comunità del BAGNO A RIPOLI \n \n-nome del luogo: Montici, titolo della chiesa: S. \nMargherita, comunità nella quale è situata: Galluzzo, \nabitanti n° 112 \n-nome del luogo: Arcetri, titolo della chiesa: S. Leonardo, \ncomunità nella quale è situata: Galluzzo, abitanti n° 521 \n-nome del luogo: Rosano, titolo della chiesa: S. Eugenio, \ncomunità nella quale è situata: Rignano, abitanti n° 99 \n-Somma, abitanti  n° 732 \n \nPopolazione della Comunità del BAGNO A RIPOLI \nall'anno 1551, abitanti n° 4595 \nPopolazione della Comunità del BAGNO A RIPOLI \nall'anno 1745, abitanti n° 7705",
    "original_title": "BAGNO A RIPOLI",
    "byte_offset": 1126095
  },
  {
    "context": "(Aquae Rusellarum) alla base occidentale del poggio di Moscona,",
    "title": "BAGNO DI ROSELLE",
    "body": "già sede dell’etrusca \ncittà di Roselle, sulla strada Regia che guida da Siena a \nGrosseto, nella cui Comunità Giurisdizione Diocesi e \nCompartimento trovasi situato, non più che 3 miglia \ntoscane a settentrione della stessa città. \nLe Terme Rosellane, se pure esistettero ai tempi etruschi, \nsubirono la sorte della vicina Roselle, mentre non \nvengono rammentate da alcuno scrittore del Lazio. Bensì \nda pochi scavi tristamente abbandonati si può dedurre che \nil fabbricato delle antiche Terme Rosellane, scoperto \nall’epoca del nuovo Bagno non poteva essere anteriore al \nsecolo III dell’Era Volgare. \nTale si dimostrava nell’edificatoria, nella struttura del \nmosaico, nel disegno dell’opera, nella scultura dei 5 leoni \ntrovati intorno alla vasca. \nComunque sia, l’edifizio delle Terme Rosellane sino dal \nsecolo XIV doveva essere rovinato, stando al rapporto \nfatto nel 1334 da Simone Tondi ai reggitori della \nRepubblica senese. Nè pare che vi fosse stabilmente \nriparato, tosto che a Cosimo I fu fatto conoscere il \nbisogno di riedificarlo a soccorso di quella popolazione. Il \nvoto della quale fu benignamente accolto e \ngenerosamente esaudito dalla gloriosa memoria di \nFerdinando III che fece erigere dai fondamenti un nuovo \nedifizio. Esso porta in fronte la memoria dell’Augusto \nBenefattore, e la riconoscenza del popolo beneficato nella \nseguente iscrizione sortita dalla penna del chiarissimo \nScolopio P. Bernardini. \n \n\nFERDINARDO . III . M . E . D . \nPUBLICAE . ETRUSCORUM . FELICITATIS \n\nADSERTORI . PERPETUO . \nQUOD . \n\nRUSELLARUM . AQUAS . \nANTIQUITUS . AD . MORBOS . PROPULSANDOS . \n\nCELEBERRIMAS . \nSUPERIORUM . TEMPORUM . NEGLIGENTIA . \n\nDEPERDITAS . \n\nNUPER . ITERUM . DETECTAS . COLLECTAS . \nAEDIFICIIS . OPPORTUNIS . EXTRUCTIS . \nMUNIFICENTIA . SUA . RESTITUENDAS . \n\nCURAVERIT . \nRUSELLANAE . PROVINCIAE . INCOLAE . OMNES . \n\nPRINCIPI . BENEFICENTISSIMO . ET . PATRI . \nANNO MDCCCXXII. \n\n \nLe nuove Terme Rosellane racchiudono in una rotonda il \ncomune lavacro, dal cui fondo scaturiscono in varj punti \nle polle minerali accompagnate da bollicelle d’aria, che \nsvaniscono alla superficie del fluido. \nNel lato meridionale della rotonda lungo una galleria sono \ncostruiti i bagnetti in camere distinte, alcuni dei quali \nforniti di docce, con le stanze opportune per uso di \ntepidario, o per riposo de’bagnanti. \nMolti hanno scritto dell’indole e prerogativa di \nquest’acque termali saline; fra gl’antichi Gentile da \nFuligno, Savonarola e Bacci; fra i moderni Giorgio Santi \ne Clemente Santi suo degno nipote, il professore Gazzeri \ne il dottore Gio. Gualberto uccelli. Quest’ultimo nel 1826 \npubblicò in Firenze un opuscolo sulle Terme Rosellane, \ndove è riportata una nuova analisi di quell’acqua minerale \ndopo quelle fatte dai prenominati Gazzeri e Clemente \nSanti. Noi quì ripeteremo solamente quella operata dal \nchiarissimo professore Gazzeri. \n\nANALISI DELL'ACQUA TERMALE DI ROSELLE \n\n \nProprietà fisiche \n\n \n-Temperatura, gr. 29 Réaumur essendo l'aria ambiente a \ngr. 6 \n-Trasparenza, limpidissima \n-Odore, nullo \n-Sapore, leggermente salino, grato al palato \n \n\nSostanze gassose contenute \nnell'istessa acqua \n\n \n-Gas acido carbonico libero, tenue quantità \n-Gas azoto, o termale, in maggiore proporzione \n \n\nSostanze fisse contenute in lib. 10 e onc. 5 \ndella stessa acqua \n\n \n-Sali solubili consistenti in: \nsolfato di soda (la maggior dose), \nsolfato di magnesia, \nidroclorato di soda, \nidroclorato di magnesia, \nidroclorato di calce,  \nsomma gr. 216 \n-Sali insolubili consistenti in: \nsolfato di calce \ncarbonato di magnesia \nmateria bituminosa (qualche atomo) \nsomma gr. 64 \n-TOTALE gr. 280 \n \nSogliono queste acque amministrarsi con efficacia in varie morbose affezioni, come per estirpare dalla cute \nl’erpete, la rogna, la gotta rosacea, gli enfimosi, le varici. \nPer sanare le piaghe alle gambe era decantata sino dai \ntempi del Bacci, siccome molti fatti dimostrano la loro \nazione salutifera nelle più ribelli cefalalgìe e in tutte le \nmalattie provenienti da ingorghi umorali, biliosi, ec. \nSì belle prerogative per altro sono deturpate da un’altra \nfisica maligna qualità, quella dell’aere, per cui le Terme \nRosellane deserte di custodi e di bagnanti divengono \ninutili e inoperose nella più bella stagione dell’anno. \nMa se niuno finora ebbe a dire di esse con lo storico delle \nTerme: Tota aestate utque etiam sub Syrii fervore utilia; \nben potrà dirlo la crescente generazione, la quale vede già \nvibrato il braccio forte portentoso da un’Angelo tutelare \ndella Toscana che stà per recidere di un sol colpo le sette \nteste dell’idra avvelenatrice.",
    "original_title": "BAGNO DI ROSELLE",
    "byte_offset": 1141278
  },
  {
    "context": "",
    "title": "BAGNO DI SATURNIA",
    "body": "– Vedere BAGNI di SATURNIA.",
    "original_title": "BAGNO DI SATURNIA",
    "byte_offset": 1146044
  },
  {
    "context": "",
    "title": "BAGNO DI VIGNONE",
    "body": "– BAGNI di VIGNONE.",
    "original_title": "BAGNO DI VIGNONE",
    "byte_offset": 1146099
  },
  {
    "context": "",
    "title": "BAGNOLO del Casentino",
    "body": "– Vedere BAGNO (S. MARIA al).",
    "original_title": "BAGNOLO del Casentino",
    "byte_offset": 1146144
  },
  {
    "context": "in Val Tiberina",
    "title": "BAGNOLO di Cortona",
    "body": "Casale ch’ebbe \nchiesa parocchiale (S. Maria Maddalena) annessa della \npieve a Poggioni, Comunità Giurisdizione Diocesi e circa \n7 miglia toscane a greco di Cortona, Compartimento di \nArezzo. \nÈ una villa di pochi abitanti posta sulla schiena dei poggi \nche si diramano a greco di Cortona, fra le vallecole del \nfiume Nestore e del torrente Minimella. \nLa sua antica chiesa parrocchiale fu ridotta ad oratorio \nprivato, dopo che fu soppressa la cura di anime di \nBagnolo, e unita con le poche sue rendite al popolo di S. \nMarco a Poggioni.",
    "original_title": "BAGNOLO di Cortona",
    "byte_offset": 1146205
  },
  {
    "context": "in Val di Greve.",
    "title": "BAGNOLO dell’Impruneta",
    "body": "Borgata \nspicciolata con chiesa parrocchiale (S. Martino) filiale \ndella pieve dell’Impruneta, Comunità Giurisdizione e \nquasi 4 miglia toscane a ostro di Galluzzo, Diocesi e \nCompartimento di Firenze, da cui è circa 6 miglia lontana. \nVi ebbero signoria i Gherardini e loro consorti, i quali \nsino dal 1076 offersero alla chiesa maggiore di S. \nGiovanni di Firenze il giuspadronato di S. Martino a \nBagnolo. \nDopo la distruzione di una vicina bicocca denominata \nMontauto, che apparteneva ai Gherardini ribelli della \nRepubblica fiorentina, il popolo di quel diroccato \ncastelletto fu annesso a quello di S. Martino di Bagnolo. \nLa gloria maggiore di questo piccolo luogo si è quella di \navere dato i natali al più grande giureconsulto del medio \nevo, al celebre Acursio. \nLa parrocchia di S. Martino a Bagnolo conta 247 abitanti.",
    "original_title": "BAGNOLO dell’Impruneta",
    "byte_offset": 1146789
  },
  {
    "context": "",
    "title": "BAGNOLO di Monte Murlo",
    "body": "Borgata che prende il nome \nda un rio tributario dell’Ombrone pistojese sulla strada \nprovinciale, 3 miglia toscane a maestro di Prato, un \nmiglio toscano a scirocco di Monte Murlo, nel cui popolo \ne Comunità è compresa, Diocesi di Pistoja, \nCompartimento di Firenze. \nCostà trovasi la villa dei duchi Strozzi, nei di cui campi la \nfortuna di Cosimo I potè vincere, nel 1537, con Filippo \nStrozzi gli ultimi sforzi della spirante libertà fiorentina.",
    "original_title": "BAGNOLO di Monte Murlo",
    "byte_offset": 1147675
  },
  {
    "context": "",
    "title": "BAGNOLO a Santa Fiora sul Montamiata",
    "body": "Villaggio in \nVal di Fiora con parrocchia (SS. Nome di Maria) nella \nComunità Giurisdizione e miglia toscane 1 e 1/2 a greco \ndi S. Fiora, Diocesi di Città della Pieve, già di Chiusi, \nCompartimento di Grosseto. \nÈ una contrada ombreggiata da selve di castagni, alla \nquale ha dato parimente il nome un canale che scende dal \nMontamiata nel fosso Codone, prima di confluire insieme \nnella Fiora. – S’incontra lungo la strada che guida da S. \nFiora a Pian Castagnajo in più borgate di case sparse e \nabitate dai propri padroni, ognuno dei quali coltiva il suo \ncampo e alleva qualche bestiame da frutto. \nÈ una popolazione nuova e frugale, laboriosa e \nindipendente, che deve a LEOPOLDO I la chiesa eretta in \nparrocchia sul declinare del secolo XVIII. \nL’attual popolazione di Bagnolo è di 885 abitanti.",
    "original_title": "BAGNOLO a Santa Fiora sul Montamiata",
    "byte_offset": 1148161
  },
  {
    "context": "nella Valle del Montone in Romagna.",
    "title": "BAGNOLO di Terra del Sole",
    "body": "Casale con chiesa parrocchiale (S. Tommaso) \nsulla pendice orientale del poggio di tufo conchigliare, \nalle cui radici risiede Castrocaro, nella Comunità \nGiurisdizione e circa 2 e 1/2 miglia toscane a libeccio di \nTerra del Sole, Diocesi di Forlì, Compartimento di \nFirenze. \nFra le frequenti polle di acqua salsa che scaturiscono dal \nsuolo dei contorni di Castrocaro, probabilmente ve ne \npotè essere taluna anche a Bagnolo adoprata per uso di \nbagno. – Vedere CASTROCARO e DOVADOLA. \nHa una popolazione di 217 abitanti.",
    "original_title": "BAGNOLO di Terra del Sole",
    "byte_offset": 1149021
  },
  {
    "context": "in Val di Merse,",
    "title": "BAGNOLO",
    "body": "nella Comunità e \nGiurisdizione di Montieri. – È una contrada fra Montieri e \nBoccheggiano, lungo il fiume Merse, presso le rovine di \nuna steccaja, e di altri edifizj, che il Targioni suppose non \nsenza ragione essere appartenuti ai forni per fondere il \nminerale che si cavava nel Medio evo dal vicino poggio \ndelle Carbonaje , mentre il nome di Bagnolo lo ebbe dalle \npolle di acqua solfurea gassosa, che scaturiscono in poca \ndistanza di là.",
    "original_title": "BAGNOLO",
    "byte_offset": 1146144
  },
  {
    "context": "in Val di Magra.",
    "title": "BAGNONE",
    "body": "Terra, già castello del \nGranducato, alla base meridionale del Monte Orsajo fra le \nbalze di un angusto profondo vallone bagnato da un \nfragoroso torrente che gli diede il nome, tre miglia \ntoscane a levante del fiume Magra, nel grado 27° 39’ di \nlongitudine e 44° 18’ 5” di latitudine. È capoluogo di \nComunità, residenza di un Vicario R. nella Diocesi e 7 \nmiglia toscane a scirocco di Pontremoli, già di Sarzana, che è 18 miglia toscane a ostro, Compartimento di Pisa. \nÈ ignota l’origine di questo paese, di cui si comincia a \nsentire rammentare la pieve nella bolla di Eugenio III \nspedita nel 1149 a Gottifredo vescovo di Luni. Era \nBagnone sino da quell’epoca ligio ai marchesi Malaspina, \nche lo diedero talvolta in subfeudo ai nobili detti di \nBagnone, i quali insieme con altri feudatarii, nel 1202, in \nTerrarossa dovettero prestare il loro consenso a una \nconcordia fatta fra i Malaspina e il vescovo di \nLuni.(MURAT. ANT. ESTENS) \nFu in seguito Bagnone sede di uno de’tanti marchesati \nposseduti dalla prenominata illustre prosapia, e \nsegnatamente del ramo di Alberto marchese di Filattie ra, \nuno dei figli di quell’Obiccino cui toccarono di parte, sino \ndal 1220, i possessi di Lunigiana situati alla sinistra della \nMagra, suddivisi posteriormente (anni 1275 e 1351) fra i \nnipoti, nei quali si stabilirono altrettante diramazioni \ndistinte coi nomi di marchesati di Filattiera, Bagnone, \nCastiglion del Terziere, Treschietto, Malgrate ec. \nBagnone con le terre annesse toccò in dote ad Antonio \nfiglio di Niccolò e nipote di Alberto sunnominato. Ad \nAntonio successe Bartolommeo avo di quel marchese di \nBagnone che ricorse ed ottenne, nel 1410, l’accomandigia \ndella Repubblica fiorentina, alla quale nel 1471 restò in \nlibera balìa e giurisdizione tutto il marchesato. Consisteva \nallora il distretto di Bagnone nei casali di Cavezzana, \nCasalasco, Collesino, Gottola, Mochignano e Nezzana, \noltre il vecchio castello di Bagnone posto intorno alle rupi \ndi un alto colle sulla confluenza del torrente omonimo e \ndel fosso Pendeggia, sul di cui comignolo esiste tuttora la \nrocca che fu la reggia di quei toparchi. – Delle antiche \nfortificazioni resta tuttora in piedi il cassero fabbricato in \nguisa di torre circolare, antica abitazione della nobile \nstirpe de’conti di Noceto, i quali vi fissarono il loro \ndomicilio sino da quando la Repubblica fiorentina donò la \nrocca di Bagnone ai nipoti di Pier Francesco di Noceto. – \nVedere. ROCCA SIGILLINA. \nLa parte più moderna di Bagnone giace alle falde del \npoggio che le sta a ridosso da un lato, mentre dall’altro \nlato trovasi rinchiusa fra le profonde ripe di romoroso \ntorrente. Lungo esso risiede il borgo fiancheggiato da \nportici, e in capo al medesimo la piazza, nella quale \ntrovasi il pretorio e la chiesa principale. \nComunità di Bagnone. – Il territorio di della Comunità di \nBagnone occupa uno spazio irregolarissimo di suolo, \nquasi tutto montuoso, e che abbraccia una superficie di \nquadrati 18240, dei quali solamente 620 quadrati sono \noccupati dall’alveo dei canali, fossi e torrenti, e dalle \npoche anguste strade comunitative ivi esistenti. – Vi \nstanziava nel 1833 una popolazione di 5667 abitanti, circa \n250 persone per ogni miglio quadrato. \nÈ una lunga striscia di terreno irregolare, nella massima \nparte circondato dagli exfeudi Estensi di Varano, di \nTreschietto, di Villafranca e dell’Aulla, e nei punti \nestremi della Toscana dal Ducato di Parma. – Il suo \nperimetro ha la configurazione presso a poco di una \nchiocciola, la cui testa rivolta a settentrione maestro tocca \nper mezzo miglio il giogo dell’Appennino di \nMont’Orsajo, presso il Lago Verde, prima sorgente del \nfiume Enza, dove confina con il ducato di Parma. A questi \nsubentra nell’allungamento del collo l’exfeudo di \nTreschietto dal lato superiore, e dalla parte inferiore il \ndistretto di Varano dello stato Estense. – Sul dorso che \nguarda settentrione, il territorio di Bagnone forma una \nprominenza non più larga di mezzo miglio nè più lunga di \ntre volta ad angolo retto dalla prima direzione, mentre \nrisale verso Monte Orsajo per congiungersi alla Comunità \nGranducale di Caprio, con la quale confina per mezzo \nmiglio dal lato di maestro. Di là, rivolgendosi in senso \ncontrario, corre verso scirocco sino preso alla terra di \nBagnone, dove al casale di Nezzana forma una punta \nacutissima verso libeccio, quindi torce a ostro per passare \nil Bagnone, e di là scende sino al torrente Merizzo , che \npresto lascia a sinistra, volgendo da ostro a libeccio sino \nalla sponda sinistra della Magra. Mediante questo fiume \ntocca in un estremo angolo e si congiunge alla sezione \nisolata di Lusuolo  posta alla destra della Magra. Nel \ndescritto ultimo tragitto la Comunità di Bagnone \ncosteggia con gli exfeudi di Malgrate e di Villafranca, cui \nsubentra presso alla Magra la Comunità Granducale di \nTerrarossa , percorrendo con essa un miglio o poco più da \nlibeccio a scirocco sino al torrente Civiglia. \nCostà subentrano gli exfeudi Estensi dell’Aulla, di Ponte \ne di Licciana rasente ai quali corre nella direzione di \nlibeccio a grecale rimontando il fianco destro della \nvallecola del torrente Tavarone, sino a che ritorna sulla \ncresta dell’Appennino a contatto con il distretto di \nVarano. \nCostassù trovasi una delle prominenze più elevate \ndell’Appennino toscano appartenente al Mont’Orsajo , la \nquale è calcolata 3166 braccia sopra il livello del \nMediterraneo. – Fu già osservato da un moderno erudito e \nbenemerito scrittore Lunese che il clima da questo lato \ndella Val di Magra è nell’inverno molto meno rigido, \nmentre nell’estate è assai più temperato di quanto \npotrebbe dedursi dall’elevazione del suolo, dalla \nposizione geografica e dalla vicinanza del più alto \nAppennino, che bene spesso nella fredda stagione suol \nnascondere il capo nella neve. Lo che probabilmente \ndipende dalla vicinanza del mare, e forse anche dall’avere \nalle spalle un’altissima barriera contro i venti boreali che \nstrisciano, ma non possono infuriare sulle colline \nsubappennine del territorio Bagnonese. – Ma se borea non \ninfluisce troppo sulle vicende meteorologiche del clima di \nquesta Comunità; altronde hanno ivi gran possa il levante \ne il libeccio, il primo dei quali penetra dal vallone \ndell’Aulella, il secondo dalla foce della Magra . È lo  \nscambievole contrasto di questi venti, i quali rompendo le \nnubi contro le pareti del vicino Appennino, convertono le \nmedesime in pioggia abbondante in quasi tutte le stagioni. \nA consimili vicende fisiche devesi pure la frequenza delle \nnebbie nella primavera, come ancora l’incostanza e \nrepentino passaggio di temperatura nelle migliori stagioni \ndell’anno, causa principale delle malattie infiammatorie \ndominanti nella contrada. \nQuindi avviene che nella grande estate neppure i più \npiccoli torrenti e rivi mancano di acqua viva, nido di trote \ne di anguille delicatissime. – L’aria in tutti i tempi è \nsalubre, e nell’estate scarsissima d’insetti. \nLa qualità del terreno deriva da un calcareo compatto \nstratiforme, il quale predomina lungo il Bagnone, \nalternativamente con il grés e l’argilla schistosa, non \nsenza qualche fossile terrestre e marino. \nFra i torrenti maggiori del territorio di Bagnone, dopo quello dello stesso nome, si contano la Mangiola  e la \nCiviglia, quello a levante questo al libeccio del \ncapoluogo: Tanto essi che i loro influenti solcano \nprofondi canali o vallette di rado pianeggianti, ed il cui \nletto serve bene spesso di unica guida a chi deve \npasseggiarle. \nNon vi sono per ora in tutta la superficie del territorio di \nBagnone strade rotabili, sebbene una di queste sia già \ndecretata onde pervenire a Bagnone dalla via provinciale \nche sta costruendosi attualmente fra l’Aulla e Pontremoli. \n– Quasi la metà del territorio è coperta da selve di \ncastagni, che unitamente alla pastorizia costituiscono la \nprincipale risorsa del paese. Le foreste che un dì rivestire \ndovevano i fianchi e il crine di quella parte d’Appennino \nsi riducono oggigiorno a boschi cedui di cerri, querciole, e \nceppaje di faggete. – Gli alberi pomiferi, la vite e il gelso \nnon sono scarsi né infruttuosi nelle piagge più solative e \nmeno sottoposte alle meteore, nelle quali esposizioni si \ncoltiva pure l’ulivo. Quest’ultima pianta vegeta quasi a \nlibero arbitrio e con tutto il suo rigoglio in mezzo ai \ncampi di sementa, e non di rado promiscuata agli alberi \ndomestici e selvaggi di varia specie, che con la loro \nombra quasi la soffocano e l’obbligano a crescere \nverticalmente ed a snervarsi. Percorrendo il territorio di \nBagnone, segnatamente nella sua parte meridionale, fra \nVillafranca, Bagnone e Terrarossa, il paese presenta una \ncoltivazione mista di sementa fra i vigneti, gli ulivi, noci, \nmeli, castagni, querce, salci e pioppi, sicchè non si può \ndire che di questi prodotti il territorio ne manchi. Manca \nsivvero una ragionata agricoltura per renderli più proficui \ne di qualità migliore. \nFra le produzioni spontanee, o di poco pensiero a chi le \nsfrutta, sono le fungaje, i boschi i pascoli naturali e le \ncopiose selve dei castagni che costà vegetano e crescono \nrigogliosi poco meno che quelli sul Montamiata. – La \npastorizia costituisce nella comunità di Bagnone, come ai \ntempi degli antichi Liguri, l’occupazione della maggior \nparte dei villici; i quali dal bestiame grosso e minuto che \nivi si alleva in estate, e vi riconducono dalle maremme in \nprimavera sogliono ricavare vitto, vestito e dote perle loro \nfigliuole. \nIl vestiario che ritraggono dalla lana degli armenti \nconsiste in rozza stamigna, e in mezzelane tessute \nusualmente con lo stame delle pecore e il filato della \ncanapa, della cui pianta ognuno si procura di coltivare un \ncampicello. \nMancano industrie manifatturiere, oltre quelle dei mestieri \ndi assoluta necessità. Due sole tintorie sono impiegate a \ntingere le mezze lane e le canapine  che si filano e si \ntessono per le case delle contadine per uso di famiglia o \nper portarsi alla piazza nei giorni di mercato o alle fiere \nnei paesi limitrofi. \nDozzinali, ma di qualche esito proficuo, sono le \nmanifatture di seggiolami di faggio, panieri e ceste di \nvetrice che si fabbricano nel Bagnonese contado. \nIl mercato si tiene in Bagnone ogni lunedì non festivo. \nVi sono pure 5 fiere annue; la 1. nel lunedì di Pasqua; la \n2. li 15 maggio; la 3. li 25 luglio; la 4. li 14 settembre; e la \n5. li 25 novembre. Le più frequentate sono quelle di luglio \ne di novembre, specialmente per lo smercio del bestiame \ngrosso e minuto, e loro prodotti.  \nLa sezione del territorio isolato di Ricò posto sulla destra \ndella Magra, benchè attualmente compresa nella \nComunità di Bagnone, nella nuova distribuzione del \ncatasto è stata unità alla più vicina Comunità di \nTerrarossa, con la quale confina mediante la Magra. \nA quest’ultima Comunità inoltre è stata assegnata la \nsezione di Fornoli situata fra la Magra e il torrente \nCiviglia, in prossimità di Terrarossa. – Vedere \nTERRAROSSA, Comunità. \nFormavano parte del sopra descritto perimetro \ncomunitativo di Bagnone tre antichi feudi Imperiali \nCastiglione del Terziere, Bagnone  e Rocca Sigillina . Il \nprimo de’nominati, avendo proceduto gli altri nella sua \ndedizione alla Repubblica fiorentina, ebbe anche il \nprivilegio di essere da questa dichiarato capoluogo di \ngiurisdizione. \nDel quale acquisto (che risale alla metà del secolo XV, \ncirca vent’anni innanzi di Bagnone) i Reggitori del \nComune di Firenze formarono il capitanato di Castiglione \ndel Terziere, poscia Vicariato di Bagnone, dopo che \nfurono riuniti in un solo corpo i distretti di Rocca \nSigillina, di Corlaga di Lusuolo e Riccò, di Filattiera, di \nTerrarossa e di Groppoli pervenuti per compra al \nGranducato. \n \nEpoca cronologica dell'acquisto degli Exfeudi \ncomponenti l'antico capitanato Granducale di Bagnone in \nLunigiana. \n \n- anno 1451 Castiglion del Terziere, con le ville di \nCassiolana, Cortonovo, Corvarola, Merizzo, Fornoli, ec. \n- anno 1471 Bagnone con le ville di Collesino, Compiano, \nNezzana, Pastina, Lusana, Pieve, Corgnole, Darbia, \nGroppo e Vespeno. \n- anno 1546 Rocca Sigillina con le sue ville di Cavallana, \nOliveto e Vignola, ec. \n- anno 1549 Filattiera con le sue ville di Miglierina e \nLusignana, compreso Mochignano del marchesato di \nMalgrate. \n- anno 1551 Corlaga e le sue ville di Agnetta, Leuzio, \nStazzone, Biglio, ec. \n- anno 1574 Lusuolo e Ricò con le loro ville di Campoli, \nCanossa, Capannella, Canala, Campo sopra, Circò e \nTassonara. \n- anno 1578 Groppoli col Castello e villle di Arpio, \nCasarossa, Costa, Cravilla, Lavaggio, Serla e Talavorna. \n- anno 1617 Terra rossa col Castelletto e le ville di \nCostamala e Canalescuro. \n \nQuasi tutti i suddetti Villaggi ottennero i loro statuti \nmunicipali, i di cui originali si conservano nelle \nriformazioni di Firenze. \nCon la legge del 30 Settembre 1772 il Capitanato di \nBagnone e di Castiglion del Terziere fu dichiarato uno dei \n15 Vicariati minori, cui fu assegnata la giurisdizione \ncivile e criminale di tutto l’antico territorio,a riserva della \ncomunità di Albiano e Caprigliola data al Vicariato \nmaggiore di Fivizzano, cui in seguito fu unita la \nPotesteria di Codiponte, già dipendente dal Vicariato di \nBagnone. \nLa Comunità mantiene due medici matricolati anche in \nchirurgia, e un maestro di erudimenti elementari. \nAvvi inoltre una scuola di belle lettere, stata fondata e dotata dal Bagnonese Gio. Batista Cartegni che cuoprì la \ncattedra di medicina nello Studio pisano nel secolo XVI. \nVarii uomini distinti per dignità e per dottrina conta \nBagnone, senza quelli del suo contado che saranno \nrammentati ai respettivi Luoghi. – Per meriti politici, doti \nletterarie e onorificenze primeggiano Pietro e Antonio di \nGiovanni di Noceto. Del primo non parlo, come quello \nche non nacque né finì i suoi giorni in Bagnone; parlo \nbensì del secondo che ebbe con Pietro dalla corte di Roma \ndignità, e dall’imperatore Federigo III (Aprile 1452) \nonorificentissimi diplomi; che fu familiare e ben affetto \ndei pontefici Pio II, Paolo II e Sisto III, sotto i quali \ndiversi Ufizi, ora di segretario, ora di scudiere, ora di \ngiusdicente e governatore di provincia sostenne. – Fu \namico di Filelfo e di Antonio Ivani, che lo appalesano per \nuomo di qualche erudizione. – Nel 1475 il conte Antonio \ndi Noceto venne a stabilirsi in Bagnone, ai di cui Consoli \nla Repubbilca fiorentina specialmente lo raccomandò; e in \nBagnone vi terminò i suoi giorni, lasciando nel figlio \nconte Pier Francesco un rampollo, che per talenti \ndiplomatici e probità di cuore non degenerò nè dallo zio \nnè dal padre. A questo i reggitori del Comune di Firenze \nconcessero il paese di Bagnone, quasi in libera signoria \ndonandogli la stessa rocca (attuale abitazione dei Noceti), \ndopo averli affidato il regime amministrativo e politico di \ntutte le terre che in Lunigiana si reggevano sotto la tutela \no in nome della Repubblica fiorentina. \nPer dottrina medica si distinsero un Mario Querni e un \nGio. Batista Cartegni. Quest’ultimo professò 36 anni \nnell’Università Pisana, e fu autore di un Trattato de’venti \nin quanto si appartiene al medico, e del sito della città di \nPisa.  \nIn Bagnone risiede un Vicario minore dipendente nei \nrapporti governativi dal Commissario di Pontremoli. Ha \nla giurisdizione civile e criminale sulla Comunità di tal \nnome, e su quelle di Filattiera, Groppoli e Terrarossa; ma \nper gli atti governativi e di polizia riferisce col \ncommissario R. di Pontremoli. \nCon il Regolamento Leopoldino, de’24 febbrajo 1777 \nrelativo all’organizzazione economica della Comunità di \nBagnone, furono riunite in un sol corpo per comune \ninteresse 20 Comuni, cioè: 1. Bagnone; 2. Biglio; 3. \nCassolana ; 4. Castiglion del Terziere; 5. Compione;  6. \nCollesino; 7. Corlaga; 8. Corvarola; 9. Filattiera; 10. \nFornoli; 11. Gigliana; 12. Grecciola; 13. Lusana; 14. \nLusuolo; 15. Mochignano; 16. Nezzana; 17. Pastina; 18. \nPieve; 19. Ricò; 20. Rocca Sigillina. \nIl Cancelliere comunitativo è di terza classe, e la sua \nCancelleria comprende ancora le Comunità di Albiano, \nFilattiera , Groppoli  e Terrarossa; tutte le quali Comunità \nhanno l’Ufizio di esazione del Registro e la \nConservazione delle Ipoteche in Pontremoli; la Rota è in \nPisa. \nAttualmente la Comunità di Bagnone comprende 21 \nparrocchie, i di cui nomi, titoli e popolazioni si trovano \nriportati nel seguente prospetto. \n \nQUADRO della Popolazione della Comunità di \nBAGNONE a tre epoche diverse. \n \n- nome del luogo: BAGNONE, titolo della chiesa: S. \nNiccolò (Prepositura), abitanti del 1551 n° 366, abitanti \n\ndel 1745 n° 492, abitanti del 1833 n° 771 \n- nome del luogo: Nezzana, titolo della chiesa: -, abitanti \ndel 1551 n° 106, abitanti del 1745 n° -, abitanti del 1833 \nn° - \n- nome del luogo: *Biglio, titolo della chiesa: S. Giacomo \nMaggiore, abitanti del 1551 n° -, abitanti del 1745 n° 79, \nabitanti del 1833 n° 71 \n- nome del luogo: *Canossa, titolo della chiesa: S. \nMichele, abitanti del 1551 n° -, abitanti  del 1745 n° 121, \nabitanti del 1833 n° 116 \n- nome del luogo: Castiglion del Terziere, titolo della \nchiesa: S. Leonardo, abitanti  del 1551 n° 303, abitanti del \n1745 n° 252, abitanti del 1833 n° 277 \n- nome del luogo: Cavallana, titolo della chiesa: S. \nMartino, abitanti  del 1551 n° 172, abitanti del 1745 n° \n70, abitanti del 1833 n° 70 \n- nome del luogo: Collesino, titolo della chiesa: S. \nGiacomo maggiore, abitanti del 1551 n° 175, abitanti del \n1745 n° 180, abitanti del 1833 n° 200 \n- nome del luogo: Compione, titolo della chiesa: S. \nLeonardo, abitanti del 1551 n° 98, abitanti del 1745 n° \n76, abitanti del 1833 n° 92 \n- nome del luogo: *Corlaga, titolo della chiesa: SS. Pietro \ne Paolo, abitanti del 1551 n° -, abitanti del 1745 n° 219, \nabitanti del 1833 n° 245 \n- nome del luogo: Corvarola, titolo della chiesa: S. \nMichele, abitanti del 1551 n° 124, abitanti del 1745 n° \n99, abitanti del 1833 n° 195 \n- nome del luogo: Fornoli, titolo della chiesa: S. Michele, \nabitanti del 1551 n° 256, abitanti del 1745 n° 188, \nabitanti del 1833 n° 581 \n- nome del luogo: *Gabbiana, titolo della chiesa: S. \nAndrea, abitanti del 1551 n° -, abitanti del 1745 n° 354, \nabitanti del 1833 n° 358 \n- nome del luogo: Gigliana, titolo della chiesa: S. \nMichele, abitanti del 1551 n° 110, abitanti del 1745 n° \n163, abitanti del 1833 n° 242 \n- nome del luogo: *Lusana, titolo della chiesa: S. Andrea, \nabitanti del 1551 n° -, abitanti del 1745 n° 120, abitanti \ndel 1833 n° 168 \n- nome del luogo: *Lusignana, titolo della chiesa: SS. \nVincenzo e Anastasio, abitanti del 1551 n° -, abitanti del \n1745 n° 171, abitanti del 1833 n° 148 \n- nome del luogo: *Lusuolo, titolo della chiesa: S. Matteo, \nabitanti del 1551 n° -, abitanti del 1745 n° 245, abitanti \ndel 1833 n° 229 \n- nome del luogo: Merizzo di Corvarola, titolo della \nchiesa: S. Michele, abitanti del 1551 n° 260, abitanti  del \n1745 n° 235, abitanti del 1833 n° 244 \n- nome del luogo: Mochignano, titolo della chiesa: S. \nMaria Assunta, abitanti del 1551 n° 146, abitanti del \n1745 n° 135, abitanti del 1833 n° 151 \n- nome del luogo: Pastina, titolo della chiesa: S. \nTommaso, abitanti del 1551 n° 124, abitanti del 1745 n° \n161, abitanti del 1833 n° 189 \n- nome del luogo: Pieve presso Bagnone, titolo della \nchiesa: SS. Ippolito e Cassiano, abitanti del 1551 n° 466, \nabitanti del 1745 n° 461, abitanti del 1833 n° 515 \n- nome del luogo: *Ricò, titolo della chiesa: S. Maria, \nabitanti del 1551 n° -, abitanti del 1745 n° 368, abitanti \ndel 1833 n° 499 \n- nome del luogo: Rocca Sigillina, titolo della chiesa: S. Giorgio, abitanti del 1551 n° 541, abitanti del 1745 n° \n265, abitanti del 1833 n° 256 \n- Totale abitanti del 1551 n° 3236 \n- Totale abitanti del 1745 n° 4554 \n- Totale abitanti del 1833 n° 5617 \n \nFRAZIONI di Popolazioni provenienti da altre Comunità \n \n- nome del luogo: Panicale, titolo della chiesa: S. Andrea, \nComunità o Stato in cui è situato: Ex Feudi estensi, \nabitant n° 12 \n- nome del luogo: Viggoletta, titolo della chiesa: S. \nLeonardo, Comunità o Stato in cui è situato: Ex Feudi \nestensi, abitanti  n° 38 \n- Totale abitanti n° 5667 \n \nRicapitolazione della Popolazione della stessa Comunità \n-all'anno 1551, abitanti  n° 3236 \n-all'anno 1745, abitanti  n° 4554 \n-all'anno 1833, abitanti  n° 5667 \n \nN.B. I luoghi con l'asterisco * non appartenevano al \nGranducato all'anno 1551, epoca della prima portata \nstatistica del Capitanato di Bagnone e del Terziere.",
    "original_title": "BAGNONE",
    "byte_offset": 1150099
  },
  {
    "context": "SS. Ippolito e Cassiano. ",
    "title": "BAGNONE (PIEVE DI)",
    "body": "Borgata nel poggio quasi un miglio a scirocco di \nBagnone, nella cui Comunità e Giurisdizione è compresa, \nDiocesi di Pontremoli, già di Sarzana, Compartimento di \nPisa. \nEra l’antica battesimale di Bagnone, dalla quale \ndipendevano molti popoli della stessa Comunità, non \nescluso quello del vecchio castello. \nLa pieve di Bagnone è una delle 33 chiese sotto matrici \nche anticamente costituivano la Diocesi di Luni, ed ai cui \nvescovi trovasi confermata sino dal 1149 con bolla del \npontefice Eugenio III, e quindi nel 1202 rinnovato da \nInnocenzo III (Ughelli, Ital. Sacr.) – La Pieve di S. \nIppolito presso Bagnone conta 515 abitanti.",
    "original_title": "BAGNONE (PIEVE DI)",
    "byte_offset": 1170934
  },
  {
    "context": "",
    "title": "BAGNONE",
    "body": "torrente che ha dato il nome alla Terra \ncapoluogo di Comunità e di Vicariato nella Lunigiana \nGranducale. Scaturiscono le più remote polle presso alla \ncresta del Monte Orsajo sotto il vocabolo di torrente \nAcquetta . Ingrossato per via dei canali che v’influiscono a \nsinistra da Treschietto, a destra da Agnetta , prende il \nnome di Bagnone prima di bagnare l’acuto risalto su cui \nrisiede la rocca del castello a cui diede il nome; di dove \npiegando da ostro a libeccio per Virgoletta , dopo 12 \nmiglia di cammino entra a Villafranca nel fiume Magra.",
    "original_title": "BAGNONE",
    "byte_offset": 1150099
  },
  {
    "context": "di S. Fiora sul Montamiata. ",
    "title": "BAGNORA o BAGNORE",
    "body": "Casale fra S. Fiora e Arcidosso nella parrocchia, \nComunità, Giurisdizione, e miglio toscane uno e mezzo a \nmaestro di S. Fiora, Diocesi di Città della Pieve, già di \nChiusi, Compartimento di Grosseto. \nÈ un quasi villaggio consistente in molte case separate le \nune dall’altre da orti e campicelli e da qualche pezzo di \ncastagneto, quasi tutte abitate da villici propietari che \n\nmenano una vita consimile a quella dei Bagnolesi loro \nvicini. – Vedere BAGNOLO di S. Fiora.",
    "original_title": "BAGNORA o BAGNORE",
    "byte_offset": 1172207
  },
  {
    "context": "nel Val d’Arno Aretino. ",
    "title": "BAGNORO (S. EUGENIO AL)",
    "body": "Casale con pieve alla base settentrionale del poggio di \nLignano sulla destra del torrente Vingone nella Comunità, \nGiurisdizione, Diocesi e Compartimento di Arezzo, dalla \nquale città è due miglia toscane a ostro. \nS. Firmina o Formena, una delle sue chiese filiali, ha dato \nil nome a una parte del poggio medesimo coperto di \ncoltivazioni e di diverse palazzine ad uso di ville \npadronali. La pieve di Bagnoro era matrice di nove chiese \nparrocchiali, attualmente ridotte alle seguenti: 1. Bossi, S. \nTommaso, 2. Calbi e Cuole, S. Pietro; 3. S. Firmina; 4. \nMonistero , S. Biagio; 5. Queceto, S. Bartolomeo; 6. \nSaccione, S. Agata con l’annesso di Lignano; 7. Villalba, \nS. Maria, con l’annesso di Casanuovole. \nLa chiesa plebana di Bagnoro è di patronato della \nfamiglia Centeni. Essa conta una popolazione di 375 \nabitanti.",
    "original_title": "BAGNORO (S. EUGENIO AL)",
    "byte_offset": 1172742
  },
  {
    "context": "Borgata che fu ",
    "title": "BALCONEVISI già VALCONEVISI",
    "body": "castello nel Val d’Arno inferiore sulla vallecola \ndell’Evola, con chiesa parrocchiale (S. Jacopo). \nPrepositura del Caposesto di Montopoli, Comunità, \nGiurisdizione e Diocesi di S. Miniato, che è 4 miglia \ntoscane settentrione greco, Compartimento di Firenze. \nQuesto castello è ora un villaggio sparso sulla costa delle \ncolline che separano il valloncello dell’Evola da quello \ndella Cecinella, sulla strada comunitativa che da S. \nRomano per Stibbio e Balconevisi conduce a Palaja. Esso \nfu sempre compreso nel distretto di Sanminiato insieme \ncon le borgate e popoli di S. Pietro a Valconevisi, di S. \nJacopo al Colle, e SS. Cristofano e Jacopo a Scopeto, \ntutte chiese riunite a questa di S. Jacopo già filiale della \nPieve antica di S. Giovanni a Quarazana (ora Corazzano), \ndescritte nel catalogo del 1260 della Diocesi di Lucca, \ndalla quale allora dipendeva. – Vedere SANMINIATO, \nDiocesi. \nIl castello di Balconevisi fu uno di quelli del contado \nSanminiatese occupati e quindi, alla pace del 1318, \nrestituiti dai Pisani. (LELMI Cronac. Sanminiat.) \nLa parrocchia di Balconevisi conta 452 abitanti.",
    "original_title": "BALCONEVISI già VALCONEVISI",
    "byte_offset": 1173636
  },
  {
    "context": "in Romagna.",
    "title": "BALDI (POGGIO)",
    "body": "– Vedere POGGIO \nUBALDI.",
    "original_title": "BALDI (POGGIO)",
    "byte_offset": 1174810
  },
  {
    "context": "in Val Tiberina.",
    "title": "BALDIGNANO",
    "body": "Casale con chiesa priora \n(S. Lorenzo) nel piviere di Sigliano, Comunità, \nGiurisdizione e 4 miglia toscane a scirocco di Pieve S. \nStefano Diocesi e 6 miglia toscane a maestro di S. \nSepolcro, Compartimento di Arezzo. \nRisiede alla radice dei poggi che propagansi dai \ncontrafforti occidentali dell’Alpe della Luna presso la \nstrada comunitativa rotabile che guida da Sansepolcro a \nPieve S. Stefano mezzo miglio alla sinistra del fiume \nTevere. \nHa una popolazione di 172 abitanti.  ",
    "original_title": "BALDIGNANO",
    "byte_offset": 1174869
  },
  {
    "context": "(ad Saltus).",
    "title": "BALZE (S. MARIA ALLE)",
    "body": "Villaggio con \npieve alle fonti del Tevere sul monte omonimo, nella \nComunità e 6 miglia toscane a levante di Verghereto. \nGiurisdizione di Bagno in Romagna, Diocesi di Sarsina, \n(ERRATA: Compartimento di Arezzo) Compartimento già \ndi Arezzo, ora di Firenze. \nÈ situata tra le scogliere di macigno che stanno alle spalle \ndel villaggio delle Balze, dalle fenditure e divisioni dei \nquali strati veggonsi zampillare le cristalline polle del \nbiondo Tevere poco lungi dalle rupi calcaree dei Sassoni \nche gli si appoggiano dal lato di maestro, nel grado 29° \n45’ 5” di longitudine e 43° 47’ di latitudine. \nIl nome di Balze (Saltus) lo porta seco dalla località; o si \ncontempli come giogo alpestre e malagevole varco; o si \nriguardi come un aperta ed estesa prateria sprovvista di \nalberi, dove liberamente pascono vagando gli armenti. \nL’antica pieve arcipretura delle Balze portava il titolo di \nS. Maria a Vignola da un vico di poche case situato a poca \ndistanza dalle Balze in luogo detto tuttora la pieve \nvecchia. È rammentata sotto quest’ultima denominazione \nin una bolla del pontefice Leone IX spedita nel 1049 al \nCamaldolense Pietro Damiano a favore dell’Eremo d’Osci  \nnella diocesi Sassinatense, quando gli confermò il \npadronato della pieve di S. Maria in Vineole – Vedere \nCELLA di S. ALBERICO \nL’arcipretura delle Balze non è piu che mezzo miglio a \nostro delle prime scaturigini del Tevere, mezzo miglio a \nmaestro delle sorgenti del torrente Sennatello tributario \ndella Marecchia, un miglio appena distante dal territorio \npontificio di Montefeltro. \nPassa dalle Balze un antica strada pedonale provinciale, \nche dalla Pieve di S. Stefano sale alle sorgenti del savio e \nalle Balze, dove biforca per Verghereto e Bagno a \nmaestro, per la Celle di S. Alberico e Sarsina a \nsettentrione, per la Badia Tedalda e Montefeltro a levante. \nIl popolo di S. Maria alle Balze conta 309 abitanti.",
    "original_title": "BALZE (S. MARIA ALLE)",
    "byte_offset": 1175398
  },
  {
    "context": "",
    "title": "BALZETTI (CASTIGLIONE)",
    "body": "Vecchio fortilizio in Val \ndi Merse nel popolo di S. Michele a Brenna, Comunità, \nGiurisdizione e 6 miglia toscane a ostro di Sovicile \nDiocesi e Compartimento di Siena. \nÈ chiamato volgarmente Castiglion che Dio non sà , a \ncausa della sua situazione orrida e nascosta fra cupe \nforeste. \nIn Castiglion Balzetti ebbe podere la nobile famiglia, \ndalla quale nacque il B. Bandino Balzetti Agostiniano \nLeccetano, e la poetessa Cecca da Siena, rammentata da \nSannazzaro. Attualmente il luogo è posseduto dai nobili \nSpannocchi.",
    "original_title": "BALZETTI (CASTIGLIONE)",
    "byte_offset": 1177370
  },
  {
    "context": "",
    "title": "BAMBOLI (MONTE)",
    "body": "– Vedere MONTEBAMBOLI di \nMassa marittima.",
    "original_title": "BAMBOLI (MONTE)",
    "byte_offset": 1177929
  },
  {
    "context": "in Val d’Ombrone senese.",
    "title": "BANDINI (CASTIGLIONCELLO)",
    "body": "Castello e popolo (S. Niccolò) nella Comunità e 3 \nmiglia toscane a scirocco levante di Cinigiano, \nGiurisdizione di Monticello, Diocesi di Montalcino, \nCompartimento di Grosseto. \nDiede nome a questo Castelluccio la nobile famiglia \nsenese Piccolomini Bandini, che vi tenne signoria. \nLa sua parrocchia conta 194 abitanti.",
    "original_title": "BANDINI (CASTIGLIONCELLO)",
    "byte_offset": 1177996
  },
  {
    "context": "",
    "title": "BANDITA",
    "body": "Con questo nome sono designate in Toscana \ndue specie diverse di Bandite, quelle riservate per uso \ndella caccia e della pesca al Sovrano dentro un designato \nperimetro, affatto diverse dalle Bandite geografiche che \nservono a indicare, specialmente in Maremma, i territori \ndei Castelli, Comunità, e popolazioni distrutte. \nAppartengono alla prima classe di Bandite, otto fra le \ntante altre sbandite dalla casa Granducale Regnante. – La \nprima è quella detta del Poggio Imperiale fra le Porte di \nS. Niccolò e di S. Piero in Gattolino sino al ponte di \nCertosa sull’Ema a 2 miglia toscane dalla Capitale. – La \nseconda è chiamata delle Cascine dell’Isola, a partire dal \nponte di Certosa sino al ponte di Montelupo, mentre alla \ndestra dell’Arno si estende dal ponte a Signa per S. Piero \na Ponti sino a Cercina, donde per il torrente Terzolle \nviene al ponte a Rifredi e di là alli spalti della fortezza da \nBasso lungo le mura sino alla porta S. Pier Gattolino. – La \nterza Bandita è quella del Poggio a Cajano, principiando \ndalla confluenza del fosso Ajolo nell’Ombrone pistojese \nsino al confine della Comunità di Carmignano con quella \ndi Cerreto Guidi, e di là per il muro del Barco al Campo \nal Rio, lungo il quale prosegue in Arno e di là sino al \nfosso di Ajolo. –  La quarta Bandita di Cafaggiolo in Val \ndi Sieve parte dal ponte di S. Piero a Sieve, e lungo la \ndestra ripa rimonta il fiume sino alla confluenza del Rio \nMotoso  e di là per Gabbiano e la Treggiaja volge \nall’imboccatura della strada che conduce a Barberino, \ngiunge al torrente Stura, il quale costeggia sino a che \nquesto si vuota nella Sieve, al qual punto sale il monte del \nTrebbio, per la sommità del quale scende a Novoli sul \nvallone della Carza e di là torna a S. Piero a Sieve. – La \nquinta Bandita di Migliarino comincia dallo sbocco della \nfossa Magra  nel lago di Maciuccoli sino alla ripa destra \ndel Serchio e di là lungh’esso sino al mare. Da questo \npunto girando verso levante percorre i confini del \nGranducato con lo Stato di Lucca per tornare alla gronda \ndel lago sopranominato. – La sesta Bandita di S. Rossore  \nparte dal fosso Doppio fuori di Porta Nuova di Pisa, e di \nlà fra le praterie di Lamapiena e quelle de’particolari va \nallo stradone delle Cascine, quindi alla strada di \nBarbaregina sino alla destra dell’Arno, a seconda del \nquale arriva lungo la stessa ripa alla battuta del mare che \ncosteggia sino alla foce del Serchio, il quale fiume \nrimonta per la ripa sinistra sino allo sbocco vecchio del \nfosso Femminello , il cui letto riconduce al primo punto \ndel fosso Doppio. – La settima Bandita, che porta la \ndenominazione del Tombolo e di Arno Vecchio, principia \ndalla Piaggia sulla ripa sinistra dell’Arno fuori di Porta \nFiorentina a Pisa, e di là va al fosso di S. Maria degli \nAngeli che seconda sino al suo sbocco nel fosso dei \nNavicelli, per il quale continua rasente la tenuta di \nColtano situato nell’opposta ripa sino allo sbocco di fossa \nChiara , che costeggia finchè giunge per bocca di \nCalambrone al mare. Di là lungo il lido va alla foce \ndell’Arno secondando contr’acqua il di lui corso sino alla \nvia di Piaggia. – L’ottava ed ultima Bandita Reale è quella di Coltano e Castagnolo a partire dal fosso del \nCarigi sino al di lui sbocco in fossa Chiara , e di là \nproseguendo nel fosso dei Navicelli prendendo all’insù la \nripa sinistra per il ponte di Castagnolo  fino al Caterattino \ndello scolo di Pisa, di dove rivolgesi per termini artificiali \nper le prata, e ritorna sul fosso del Carigi. \nAi rispettivi nomi propri si farà menzione delle tante \nBandite della seconda classe, i di cui nomi equivalgono a \nindicare la superficie territoriale stata occupata da un \nantico castello, comunità o popolo spicciolato, di cui \ntaluni luoghi conservano ancora il nome specifico, \nsegnatamente nelle provincie di Volterra, di Massa \nMarittima, di Grosseto e di Sovana.",
    "original_title": "BANDITA",
    "byte_offset": 1178382
  },
  {
    "context": "",
    "title": "BANZENA (S. DONATO A)",
    "body": "Casale con parrocchia nel \nVal d’Arno casentinese sulla ripa destra del torrente \nCorsalone lungo la strada che per l’Appennino di Biforco \nguida a Bagno in Romagna nel piviere Comunità, \nGiurisdizione e circa 4 miglia toscane a greco di \nBibbiena, Diocesi e Compartimento di Arezzo. \nVi ebbero podere i monaci di Camaldoli proveniente da \nuna donazione fatta nell’anno 1114 (28 marzo) da un \nGuelfo figlio di Ranieri degli Ubertini, il quale pro \nremedio animae rinunziò al priore del S. Eremo i castelli \ne corti di Banzena, di Serra , e di Gello, (detto poi \nSerravalle e Gello dell’abate). \nLa chiesa di Banzena sino a quell’epoca era sotto \nl’invocazione dei SS. Michele e Donato, ed era una delle \n18 chiese del piviere di Bibbiena nominata in un \nprivilegio dei 2 maggio 1155 concesso a quel pievano dal \npontefice Adriano IV. \nIl castello di Banzena insieme con gli altri testè nominati, \nnel 1314, cadde in potere di Guido Tarlati vescovo di \nArezzo, da cui passò a Marco suo nipote, finchè a questo \nribelle non tolse il dominio politico la Repubblica \nfiorentina nel 1360. (ANNAL. CAMALD.) \nLa parrocchia di Banzena ha 154 abitanti.",
    "original_title": "BANZENA (S. DONATO A)",
    "byte_offset": 1182376
  },
  {
    "context": "",
    "title": "BARATTI (PORTO)",
    "body": "– Vedere POPULONIA (PORTO \ndi).",
    "original_title": "BARATTI (PORTO)",
    "byte_offset": 1183565
  },
  {
    "context": "",
    "title": "BARATTI (TORRE DI PORTO)",
    "body": "È una delle torri lungo \nil littorale tocano fornita di presidio militare. \nÈ situata sul corno sinistro del Porto alla base occidentale \ndel poggio su cui esistono pochi avanzi di mura etrusche, \npresso al moderno castello di Populonia.",
    "original_title": "BARATTI (TORRE DI PORTO)",
    "byte_offset": 1183621
  },
  {
    "context": "nel Val d’Arno aretino.",
    "title": "BARBAJANO",
    "body": "– Questo vocabolo \npare che nel Medio evo servisse a designare una \nestensione di terreno fra i poggi orientali di Val d’Ambra \ne la Chiana sino al suo confluente in Arno. \nMolte pergamene dell’Archivio della Cattedrale di Arezzo \ne delle Badie di S. Flora, e di S. Maria in Gradis della \nstessa città, citano possessioni, bandite e corti del distretto \naretino poste in Barbajano. Distinguevasi con lo stesso \nnome la Pieve del Monte S. Savino in Val di Chiana, \nrammentata a proposito della Chiusa Obertenga in una \ncarta del 20 novembre 1072 pubblicata da Muratori (Ant. \n\nEsten.) ed in più altre della Badia di S. Maria in Gradis \nsotto gli anni 1078, 1083 e 1109. – Altre membrane dei \nBenedettini di Arezzo nei secoli XI e XII, trattano di \npossessioni sotto i nomi di terra martinense e \nbarbaritana , forse dal titolo del piviere in cui erano \nsituate le possessioni medesime, per le quali i monaci di \nS. Flora ebbero a sostenere varie liti. – Vedere  \nCHIUSURA OBERTENGA.",
    "original_title": "BARBAJANO",
    "byte_offset": 1183892
  },
  {
    "context": "",
    "title": "BARBAREGINA, già BARBARICINA",
    "body": "contrada nel \nsuburbio occidentale di Pisa alla destra dell’Arno presso \nle RR. Cascine. – Diede il nome a una parrocchia (S. \nApollinare) e ad una borgata spicciolata posta fra l’Arno, \nle cascine, la macchia di S. Rossore e la strada Regia di \nViareggio, dove esisteva nel secolo XIV una torre o \npalazzo, nominato delle Fave, ceduto sino d’allora ai \nCamaldolensi di S. Michele in Borgo di Pisa. \nL’etimologia del nome che le fu dato sino del medio evo, \nprobabilmente derivò da quei popoli Barbaricini venuti a \nstabilirsi nel suburbio di Pisa dopo la conquista dell’isola \ndi Sardegna. Alla quale congettura darebbe peso un antico \nprovvediremento dei Pisani di tenere fuori della città i \nforestieri, e il trovare un prete, Jacopo da Orestano di \nSardegna, parroco nel 1380 in S. Apollinare di \nBarbaricina . Molte case di questa contrada furono arse \nnel 1368 da Giacomo dell’Agnello. Mentre tentava di \nassalire e tiranneggiare la città di Pisa. (ANN. PIS. e \nCAMALD.) – Vedere PISA. \nÈ opinione di alcuni eruditi, che in questo stesso popolo \ndi Barbaricina fosse compresa la contrada di S. \nConcordio, donde fu oriundo, e della quale portò il nome \nil celebre oratore Fra Bartolemmeo da S. Concordio, che \nfiorì sul declinare del secolo XIII. \nLa parrocchia di Barbaricina conta 1216 abitanti.",
    "original_title": "BARBAREGINA, già BARBARICINA",
    "byte_offset": 1184927
  },
  {
    "context": "nell’Isola dell’Elba.",
    "title": "BARBATOJA (GOLFO DI)",
    "body": "È una \npiccola cala formata da una lingua di suolo granitico, alla \npunta di Fetovaglia, la quale si estende in mare sulla costa \nmeridionale dell’Isola fra la punta di Pomonte e quella di \nCavoli, nel popolo di S. Pietro in Campo. \nLo scandaglio di questa cala corrisponde a circa trenta \nbraccia di fondo. – È uno dei punti importanti dell’Isola \ndell’Elba da osservarsi dal naturalista, nelle cui vicinanze \ntroverà le antiche cave di granito abbandonate dai Pisani, \ne un calcareo lamellare candido attraversato dal gneis.",
    "original_title": "BARBATOJA (GOLFO DI)",
    "byte_offset": 1186291
  },
  {
    "context": "in Val d’Ambra.",
    "title": "BARBAZANO",
    "body": "Villa presso il castello di \nMontozzi, al cui popolo fu annesso quello di S. Martino di \nBarbazano nella Comunità e 2 miglia toscane a scirocco \ndi Pergine, Giurisdizione di Bucine, che è 5 miglia \ntoscane a maestro, Diocesi e Compartimento di Arezzo. \nLa chiesa parrocchiale di Barbazano era tra quelle di \ngiuspadronato della Badia di Agnano, confermatagli dal \npontefice Celestino III con privilegio de’26 marzo 1194. \nRiferisce alla chiesa medesima un’investitura del 1329 \nriportata negli Annali Ca maldolensi. – Una chiesa sotto il \ntitolo di S. Maria di Barbazano nel piviere di Majano in \nValle Lunga, oggi S. Maria a Majano sulla via Regia \nAretina, trovasi registrata nei cataloghi della Diocesi di Arezzo pubblicati dal Lami. – Vedere MONTOZZI.",
    "original_title": "BARBAZANO",
    "byte_offset": 1186882
  },
  {
    "context": "nel Val d’Arno superiore. ",
    "title": "BARBERINO di Figline",
    "body": "Contrada sul torrente Cesto, dove fu uno spedale, cui \nriferisce, fra le altre, una pergamena della Badia di \nPassignano dei 24 febbrajo 1070, relativa a una donazione \ndi terre fatta dai Cattani di Cercina allo spadele di \nBarberino presso il fiume Cesto per servizio dei poveri. \n(ARCH. DIPL. FIOR.)",
    "original_title": "BARBERINO di Figline",
    "byte_offset": 1187691
  },
  {
    "context": "nel Val d’Arno fiorentino.",
    "title": "BARBERINO della Lastra a Signa",
    "body": "Vico nel popolo di S. Stefano a Calcinaja, \npiviere di Signa, Comunità, Giurisdizione e 1/4 di miglio \ntoscano a ostro della Lastra, Diocesi, Compartimento e 7 \nmiglia toscane a libeccio di Firenze. – Questa villa di \nBarberino insieme con quella di Lecore, ed altre dei \ncontorni di Signa, fu compresa fra le sostanze dell’antico \npatrimonio della pieve di Signa, che il vescovo fiorentino \nRambaldo donò, e Sichelmo suo successore confermò al \ncapitolo della Cattedrale di Firenze per atto solenne \nrogato li 25 giugno del 967. (LAMI Monum. Eccl. Flor.)",
    "original_title": "BARBERINO della Lastra a Signa",
    "byte_offset": 1188048
  },
  {
    "context": "in Val di Sieve.",
    "title": "BARBERINO DI MUGELLO",
    "body": "Borgo \naperto, già castello munito, capoluogo di Comunità e di \nPotesteria, nella Diocesi e Compartimento di Firenze. \nRisiede nella (ERRATA : destra ripa) sinistra ripa del \ntorrente Stara sulla strada provinciale che da Firenze per \nVal di Marina entra nella Regia bolognese a Montecarelli, \nnel grado 28° 54’ di longitudine 43° 59’ 6” di latitudine \n18 miglia toscane a settentrione di Firenze, 12 a maestro \ndi Prato a un’elevatezza di 452 braccia sopra il livello del \nMediterraneo. \nSino dal secolo XI si trovano memorie di questo castello, \nallora piccola borgata, dove ebbero signoria i nobili, o \nCattani di Combiate, di Cercina, Cavalcanti, Ubaldini e \nloro consorti. Uno dei più antichi documenti, dopo quello \ndel 1074 citato all’articolo BADIA DI VIGESIMO, è \nquello riportato dal Lami nei suoi monumenti della chiesa \nfiorentina. Consiste il medesimo in un atto di rinunzia, \nfatto nel dì 23 gennajo 1088 da Matilda figlia di Adelmo a \nfavore dei suoi fratelli Racco e Gherardo, riguardante \nalcune possessioni del mugello. (LAMI, Monum. Eccl. \nFlor. pag. 1435.) \nLa rocca di Barberino detta sempre il Castello fu ridotto \nad uso di villa o resedio dalla famiglia Cattani dei \nCavalcanti che tuttora la possiede. Si alza sopra una \ncollina che sta a cavaliere del Borgo di Barberino, dove \nconservavasi anche nell’ultima età una grossa  campana \nivi collocata sino dal secolo XIV, il cui destino era quello \nspecialmente di convocare il popolo a parlamento e \nall’armi in occasione di guerre. Vedevasi pure \nsull’architrave della porta lo stemma del castello di \nBarberino espresso e figurato in una testa d’uomo con tre \nbarbe. – Era un castello presidiato e difeso quando, nel \n1351, per poca fede di Niccolò da Barberino, uomo \nprincipale in quel luogo, senza saputa dei suoi terrazzani \ns’accordò co’nemici della Repubblica fiorentina e \nricevette dentro il castello provvedendo di vettovaglie le \ngenti dell’arcivescovo Visconti di Milano comandate da \nOleggio. Ritolto il castello di Barberino all’oste milanese, \nl’anno susseguente fu fatto diroccare per cattivo consiglio \n(disse Matteo Villani) e mala provvidenza di alcuni \nministri della Repubblica. Gli abitanti si riunirono in \nun’aperta borgata sotto la rocca, dove in seguito fu \nedificato il borgo attuale. Esso è fiancheggiato da comode \ne decenti abitazioni, terminato a occidente da un vasto \npiazzale, opportuno pei mercati settimanali. \nQuivi liberamente 12 anni dopo (1364) gl’Inglesi \ncomandati dal famoso capitano (ERRATA: Giovanni \nAcuto) Giovanni Augut, essendo penetrato per Val di \nMarina nel Mugello, poterono senza ostacolo \nimpadronirsi di Barberino, dove fecero molti prigioni e ne \nmenarono seco gran prede di bestie grosse e minute con \nmolte altre vettovaglie. (VILLANI, Cronac. – AMMIR. \nIstor. Fior.) \nIl popolo di Barberino, dopo una permuta fatta coi Cattani \nnel 1568 dell’antica chiesa parrocchiale di S.  Sebastiano, \nattualmente oratorio di una confraternita laicale, fabbricò \nlungo il Borgo la nuova chiesa di S. Silvestro, la quale fu \neretta in priora nel 1641, come asserisce nelle sue \nricordanze il poeta Bartolommeo Corsini da Barberino. La \nstessa chiesa, di padronato Cattani, venne ampliata nel \n1812, ed eretta nel 1822 in pieve, con assegnarle sei \nparrocchie suffraganee, tutte staccate dall’antico piviere \ndi S. Gavino Adimari. – Vedere ADIMARI. \nComunità di Barberino di Mugello. – Questa Comunità ha \nuna superficie territoriale di 46141 quadrati, dei quali \n1125 quadrati sono occupati da strade, da alvei di fiumi, \ntorrenti e fossi, con una popolazione di 8771 abitanti, \ncorrispondenti a 157 individui per ogni miglio quadrato di \nsuolo imponibile, e nella massima parte montuoso. La \nfigura della sua Mappa iconografica è quadrilunga, \nalquanto più larga nella sua base volta a ostro, di quel che \nlo sia nell’opposto lato. \nConfina con 7 Comunità, senza contare che essa lungo la \ncriniera dell’Appennino tocca lo Stato Pontificio, \nspettante alla diocesi e provincia Bolognese. Trovasi a \ncontatto con quest’ultima fra l’antica contea di Vernio e \nquella dello Stale, a partire dalle sorgenti del borro di \nNespolo dal lato di settentrione-maestro, e di là \nvolgendosi a greco verso le scaturigini del rio che si \nappella Fonte ai Cani sopra Casaglia, entrambi i quali \nsono tributarii del torrente Biscia che scende alle spalle di \nBarigazza. \nIl nome che alcuno di essi borri conserva sino dal medio \nevo ci richiama ad un aneddoto di non poca importanza \nper la storia politica e geografica di codesta porzione di \nAppennino. Fu Matteo Villani che lo tramandò alla \nposterità, quando disse al capitolo 94 del libro VIII della \nsua cronaca, che i Fiorentini, nel 1358, inviarono a \nBologna il famoso professore di legge messer Francesco \ndegli Albergotti  di Arezzo a piatire la causa che vinse alla \nRepubblica relativa alla controversa giurisdizione politica \ndello Stale. Alla quale vittoria contribuì assaissimo una \npergamena dei 7 dicembre, anno 1048, spettante alla \nBadia di Settimo, per le antiche ragioni che quei monaci \navevano nello Stale e nei luoghi circostanti. Il documento \nconsisteva in un atto di libera donazione fatta dal conte \nGuglielmo Bulgaro  del fu C. Lottario di Cadolo  a favore \ndel monastero di Settimo di cotesta porzione di \nAppennino, posta in luogo che poi ebbe nome di Contea dello Stale, fra il territorio bolognese e il contado o \ndistretto fiorentino. Nel quale istrumento trovasi \ndesignato fra i confini del terreno donato, il \nsopranominato torrente Nespolo  di Briza (ora Biscia), che \nè tuttora, come dissi, l’estremo limite del territorio \nToscano e delle Comunità di Barberino di Mugello  e di \nVernio; là dove le potenti famiglie magnatizie dei conti \nCadolingi , e loro consorti, Adimari, Alberti, e Ubaldini, \ntennero per molti secoli estesa signoria e podere. – Vedere  \nABAZIA A SETTIMO, ADIMARI E STALE. \nIl territorio pertanto di Baberino tocca da questo lato la \nsommità dell’Appennino bolognese; da qual punto \nvolgesi verso maestro, viene a congiungersi con la \nComunità Granducale di Vernio, con la quale percorre il \ncontrafforte che scende perpendicolarmente dal giogo di \nmontepiano, donde le Valli della Stura  e del Bisenzio si \ndechinano; indi, passando a ponente di Mangona, si dirige \nsul fianco settentrionale del poggio di Montecuccoli  per la \nstrada della Dogana delle Forche, di dove scende il monte \ndella Calvana e lungo il fosso Forbola arriva alla sinistra \nripa del Bisenzio, il corso del qual fiume seconda per circa \n5 miglia di cammino. Poco prima di incontrare il fosso \nche porta il nome della famosa fortezza delle Cerbaje , \nabbandona la Comunità di Vernio, cui subentra nella \nsponda opposta del Bisenzio quella di Cantagallo, \nproseguendo con essa lungo il fiume medesimo verso \nponente sino a che sbocca in esso il borro della Fonte al \nFave. Quivi trova il distretto comunitativo della città di \nPrato, con cui fronteggia piegando dal lato di libeccio per \nandare contro corrente verso le scaturigini del Fonte \nsuddetto risalendo la stessa branca dell’Appennino di \nMontecuccoli sotto la denominazione di monte della \nCalvana . \nGiunto al borro de’Ronchi incontra la Comunità di \nCalenzano, con la quale percorre dal lato meridionale il \ncrine del Monte alle Croci, dove al giogo di Combiate \nattraversa la strada provinciale del Mugello, che passa per \nVal di Marina: di là prosegue a percorrere la pendice \nmeridionale del poggio di Monte Bujano, entra sulla \nstrada che guida alla villa del Trebbio, presso cui trova al \npoggio chiamato della Castellina la Comunità di S. Piero \na Sieve. Scende con questa per il fosso degli Ontani nel \npiano di Cafaggiolo sino alla strada Regia bolognese, \nquindi voltasi a levante entra nel fiume Sieve che rimonta \nsino a che dirimpetto al poggio di Campiano cavalca il \nfiume per entrare sulla strada maestra che guida a \nGagliano . Quà subentra la Comunità di Scarperia, e di \nconserva con essa sale la pendice meridionale del \n(ERRATA: Monte di Fò) Monte Fò lungo la vallecola \npercorsa dal torrente Scorsella  lasciando a sinistra la villa \ndi Erbaja  \nAll’osteria del Monte di Fò e a S. Lucia dello Stale \ncomincia a continuare con la Comunità di Firenzuola, con \nla quale piega nella direzione di grecale per circa un \nmiglio di tragitto, sino a che oltrepassata di poco la \nDogana della Futa, trovasi a contatto col territorio \nbolognese, il quale s’interna costà nell’Appennino \nToscano sino alle sorgenti del fosso Reniccioli  tributario \ndello Stura ; salito a Montelitrone, il confine territoriale di \nBarberino ripiega ad angolo retto da settentrione a \nponente verso la Rocchetta sopra Casaglia per andare \nincontro al fosso della Fonte ai Cani e di là per il fosso \nCastrione sino alle sorgenti del borro Nespolo dove \nritrova la Comunità di Vernio. \nNel descritto perimetro trovasi compresa la Tenuta dello \nStale, che godè i diritti di contea sino al 1774. – Fa parte \ndi questo territorio una delle principali ramificazioni \ndell’Appennino toscano, quella cioè che da Montepiano \nper Montecuccoli e la Calvana scende a ponente di \nBarberino in linea perpendicolare della catena centrale fra \nle sorgenti del fiume Bisenzio e quelle dello Stura  \n(torrente tributario del fiume Sieve). Alla stessa \nramificazione si collega lo sprone meridionale del Monte \nalle Croci che si annoda al Monte Morello ed \nall’Uccellatojo di Pratolino; mentre dal lato di levante \ndello stesso capoluogo si avvallano da Monte Fò con più \numile risalto i poggi di Montecarelli, dell’Erbaja, de’Lioni \ne delle Maschere, i quali terminano nella Sieve sotto \nCampiano, dove per il poggio del Trebbio si riattacca allo \nsprone meridionale di Monte Morello sopraccennato. \nLa natura del terreno, da cui è coperta per varie \nondulazioni gibbose la superficie della Comunità di \nBarberino di Mugello, spetta nella massima parte alle tre \nqualità di rocce stratificate dell’Appennino più volte \nrammentate. Se non che la calcarea sembra dominare più \nche altrove dal lato della Calvana e nello sprone \nmeridionale, il macigno e lo schisto argilloso nella parete \ndell’Appennino e nei suoi contrafforti lungo lo Stura  e la \nSieve. Con tuttociò non mancano tampoco in cotesta \ncontrada filoni di rocce massive e cristalline. Tali sono \nquelle sepentinose che si affacciano fra il macigno sotto \nMontecarelli, tanto dal lato occidentale lungo il torrente \nStura , quanto dal lato orientale sulle ripe del torrente \n(ERRATA: Sorcella) Scorsella presso alla villa \ndell’Erbaja , sotto la chiesa dello Stale  ed in qualche altra \nlocalità della stessa Valle. I quali filoni incontrandosi in \nuna direzione da libeccio a grecale, sembra che \nappartengano alla stessa formazione di quelli che in \nmaggiori masse si sollevarono nelle Valli contigue del \nBisenzio e del Santerno. \nFra i fiumi e torrenti maggiori di questo territorio si \ncontano: il torrente Stura , il quale scaturisce nell’Alpe di \nCasaglia circa 8 miglia toscane a settentrione di \nBarberino, ed il fiume Sieve che nasce da Montecuccoli \nsul fianco orientale della Calvana, poco lungi dalle fonti \ndel torrente Lora, tre miglia toscane a ponente dello \nstesso capoluogo. Scende da Monte Fò il torrente \n(ERRATA: Sorcella) Scorsella  il quale nell’ultimo suo \ntragitto perde il nome nel torrente Tavajano, ed entra nella \nSieve presso la R. villa di Cafaggiolo, quasi due miglia \nsotto la confluenza dello Stura . \nI monti che circondano il territorio comunitativo di \nBarberino, sono, a greco-settentrione Monte Fò, il quale \nal varco della Futa trovasi a 1560 braccia sopra il livello \ndel Mediterraneo; a ponente la Calvana che si alza a 1309 \nbraccia; a ostro Monte Morello, la cui sommità trovasi a \n1565 braccia sopra il mare. Vero è peraltro che \nquest’ultimo monte non s’innoltra nella Comunità di \nBarberino altrochè mediante i suoi contrafforti \nsettentrionali. Finalmente dal lato orientale havvi lungo la \nstrada Regia quello di Montecarelli, il quale alla Stazione \nomonima trovasi solamente a 861 braccia sopra il livello \ndel Mediterraneo. \nLa configurazione corografica di questa contrada, chiusa a settentrione, a ponente e a mezzo giorno da monti elevati; \nla copia dei torrenti, fossi, rivi e fiumane che serpeggiano \nnel descritto bacino, dove occupano una vasta superficie; \nil brusco passaggio di temperatura che nelle ore \nvespertine ivi succede, contribuiscono a rendere questo \npaese soggetto frequenti volte alle nebbie. Le quali \nsogliono comparire e ammassarsi nel fondo della valle sul \ntramontare del sole, e di là spandersi per i colli e sulle \npendici inferiori dell’Appennino sino alle prime ore del \ngiorno novello, tutte le volte che un vento secco non \nsopraggiunga a dissiparle, o un vento umido ed un’aria \nagitata a convertire le stesse nebbie in pioggia. \nDonde consegue che il clima in questa Comunità varia a \nseconda della posizione ed elevatezza del territorio. Esso \nsuol essere rigido e ventilato nella stagione invernale sulla \nCalvana e nei poggi più prossimi all’Appennino; nebbioso \ne umido nella valle; mite ed elastico nelle intermedie \ncolline. In generale però l’aria è pura e salubre, copiose e \nfreschissime la acque che irrigano e serpeggiano in questa \nvaga, variata e deliziosa parte della Toscana. \nNon vi è produzione dell’arte agraria che qua non si \ncoltivi con felice successo. A partire dall’Appennino, fra \ndiradate faggete, estese praterie artificiali, e pascoli \nnaturali squisitissimi fioriscono sul piccolo pianoro \ndell’alpe di Casaglia: e sono già divenute di qualche \nimportanza la cascine dell’antico Stale de’Cistercensi, e \ndel Campo all’Orzo dei nobili fiorentini Lenzoni e Ricci. \nAnche le mandrie di armenti, che passano nell’inverno a \npascolare nelle Maremme, forniscono agli Alpigiani di \nquesta parte del Mugello un frutto ragguardevole. Le \nforeste di cerreti e le selve di castagno con gli animali \nneri, che ivi si allevano; i campi di segala e di orzuola che  \nalternano coi prati nelle piagge e fra le rupi, costituiscono \nil prodotto maggiore della Calvana e del Monte alle \nCroci, mentre nella valle giganteggia l’annoso rovere al \nfianco dei campi sativi sparsi di ogni genere di alberi da \nfrutto, di cui è ricchissimo il territorio. \nEntrano nel numero di questi, e sono di grandissima \nrisorsa, le viti, i gelsi e gli ulivi; le quali piante, si può \ndire che prosperino sopra un terzo della descritta \nsuperficie territoriale.  \nIl popoli tanto del Borgo, che quello di campagna è \npacifico, cortese e religioso. Fu forse il buon carattere dei \nBarberinesi quello che fece dire due secoli indietro al \npoeta Corsini loro concittadino: che essi erano a tempo \nsuo più diligenti nel provvedere ai morti che ai vivi. \nIn grazia però allo spirito intraprendente del secolo, anche \nquesto popolo si è reso più industrioso e sollecito nel \nmigliorare le sua sorte. – Conciossiachè all’unto mestiere \ndi cardare la lana, e di tessere rozze stamigne, subentrò \nquello più pulito e lucroso d’intrecciare  paglia per \nfabbricare cappelli, sino a che per troppa concorrenza \nquesto nuovo e meno faticoso genere d’industria videsi \npur esso languire al pari del primiero. \nNé per questo i Barberinesi tralasciarono di tentare una \nmigliore via, onde supplire a deficenze inaspettate, e lo \nfecero, tosto che più di proposito si sono dedicati a \nmoltiplicare gli animali da frutto, migliorando nel tempo \nmedesimo i pascoli: a educare una maggiore copia di \nfilugelli, aumentando le piantagioni di gelsi; a piantare \nscelti vitigni e ad accrescere gli uiveti, adottando più \neconomici e più efficaci metodi nella manifattura dei loro \nprodotti. È altresì per questo popolo di non piccola risorsa \nl’esito del minuto bestiame, spcialmente della specie dei \npollami, che si esitano nei mercati settimanali alle \nrispettive stagioni insieme con gli animali neri, vitelli, \nagnelli, caci, lane e pelli, cui si aggiungono i frutti ed altre \nproduzioni di suolo. \nSuppliscono al restante le selve di castagno che danno \nfarina, doghe e cerchi da botte, i boschi cedui e di alto \nfusto, da cui si cavano cataste, carbone e legname da \ncostruzione per trasportarsi a Firenze e a Livorno. \nLa favorevole topografica situazione del paese posto in \nvicinanza di una città commerciante, come è Prato, sul \npassaggio di uno dei grandi cammini che mettono in \ncomunicazione la Capitale ed il primo porto mercantile \ndella Toscana con Bologna e l’alta Italia, contribuì a \nprocurare a questa popolazione mezzi più estesi e più \nfacili d’industria commerciale. \nOltre la strada Regia che attraversa per il tratto di dieci e \npiù miglia la Comunità di Barberino, frequentatissima è \nl’altra provinciale o militare, che staccasi dalla Regia di \nPrato per entrare in Val di Marina, e per il varco alle \nCroci di Combiate scende in Val di Sieve a Barberino, e \ndi là a Monte carelli, dove si riunisce alla Regia \nBolognese. Varie altre vie vicinali comode e carrozzabili \nsi staccano dal capoluogo per condurre a Prato, a \nScarperia, a Borgo S. Lorenzo, a S. Piero a Sieve, a \nGagliano ed in tanti altri castelli della Val di Sieve. \nNon dirò dei moltiplici e spaziosi viali adorni da filari di \npiante di alto fusto, che danno accesso alle tante nobili e \ngrandiose ville di cui và adorno ogni poggio, ogni risalto, \nogni Mugellana collina. \nMeritano fra queste una qualche commemorazione la R. \nvilla di Cafaggiolo, uno dei 4 grandiosi palazzi di \ncampagna fatto innalzare in mezzo ai predii aviti da \nCosimo Medici, chiamato il Padre della Patria, dove \nPoliziano, Marsilio Ficino e Pico della Mirandola ebbero \ncon Lorenzo il Magnifico filosofico e dilettevole \nconsorzio. \nSiede regina del Mugello sul colle di Villanuova la villa \ndei marchesi (ERRATA: Niccolini) Gerini detta delle \nMaschere, la quale per magnificenza e favorevole \nprospettiva a poche altre la cede; la villa de’Ricci ai Lioni \nposta anch’essa lungo la strada Regia bolognese. Sono da \nvedersi la villa Dini all’Erbaja , alla Panna quella del \nTorrigiani, la Torre del Guadagni alla Cavallina , ma \nsopratutte è reso famoso il Torracchione del Martelli per \nun poema di Bartolommeo Corsini Barberinese, cui niente \nmeno che 1728 ottave dedicò sulla disfatta e desolamento \ndi quel Castellare. \nNon solo Corsini  può dirsi l’uomo di qualche rinemanza \nche onori Barberino, mentre lo precederono per meriti di \nmaggiore considerazione Martello di Nicolao \ngiureconsulto, cittadino distinto e forse l’autore \ndell’illustre prosapia fiorentina che porta il cognome dei \nsuoi avi. La storia rammenta ancora quell’Agnolo da \nBarberino notaro, a cui la Repubblica fiorentina affidò \nimportanti ambascerie, nel 1354, presso l’Arcivescovo di \nMilano, e l’anno dopo, a Padova a Francesco da Carrara, \ne presso il Patriarca di Aquileja fratello di Carlo V. \n(AMMIR. Istor. Fior.) Fu pure da Barberino la bella \nNencia che fornì argomento di graziose rime al Magnifico \nLorenzo de’Medici. Oltre di che, se fosse provato che gli antenati del \nMagnifico traessero i natali in Cafaggiolo piuttosto che in \nqualche altra della tante possessioni acquistate dai Medici \nnell’alta Sieve, potrebbe Barberino andare con ragione \nsuperba di avere un luogo del suo distretto dato alla luce \nuna stirpe che sorprese il mondo, che diede il suo nome al \npiù bel secolo dell’Italia moderna, una potente famiglia \nche seppe allacciare al suo partito letterati e artisti, \nmagnati e popolo, sovrani e cittadini. \nEntrano nel numero dei castelli segnalati dalla storia \npolitica della Repubblica fiorentina quattro fortilizii di \nquesto distretto, sino dal secolo XIV per ordine del \ngoverno diroccati, Montevivagni, cioè, Montecarelli, la \nCerbaja  e Mangona . \nIl primo che risiedeva sulla cresta dell’Appenino di \nCasaglia  fra le sorgenti dello Stura  e la Futa, e che fu \nl’ultimo asilo del ghibellino Tano da Montecarelli dei \nconti Alberti, venne rasato per ordine della Repubblica \nnello stesso anno 1360, quando fu smantellato il castello \ndi Montecarelli, sul poggio dove tuttora esiste la chiesa \nparrocchiale. – La rocca della Cerbaja  che costò al \nComune di Firenze la vistosa somma di 6200 fiorini di \noro, al quale per la favorevole sua posizione era reputata \nuna chiave forte alla guardia del contado fiorentino in \nquella parte, risiedeva in un risalto della Calvana dal lato \ndel Bisenzio un miglio a libeccio di Montecuccoli, dove \ntuttavia restano grandi vestigie delle solide sue muraglie. \nEra questa posseduta dal ramo dei conti Alberti di \nMangona e di Certaldo, quando il suo signore Niccolò \nd’Aghinolfo la consegnò (anno 1351) ai Reggitori del \nComune di Firenze, che ne costituirono una nuovo \nComunità unitamente al popolo di S. Lorenzo di Usella, \nS. Bartolommero di Montaguto e alla villa Griciliana, \ntutte in Val di Bisenzio; ed alla medesima Comunità \nriferisce la rubrica VC delli Statuti di Firenze del 1415. \nMa il castello principale dei conti Alberti fu quello della \nlinea di Mangona, il quale; nel 1325, all’estinzione di quel \nramo, fu occupato dalla Repubblica fiorentina che lo riunì \npiù tardi al suo distretto, dopo averlo ricomprato per 7700 \nfiorini d’oro dai conti Bardi di Vernio. Allora il castello di \nMangona divenne residenza del Potestà, che più tardi \nscese in Barberino. \nCon la legge del 23 maggio 1774, relativa ad un nuovo \nRegolamento economico delle Comunità del contado \nfiorentino, furono riuniti a questa di Barberino di Mugello \n23 popoli, cui vennero aggiunti posteriormente alcuni altri \ndalla parte dello Stale, verso Cafaggiolo, e sulla Calvana. \n– Attualmente costituiscono 25 parrocchie, una sola delle \nquali (Griciliana sulla destra del Bisenzio) appartiene alla \ndiocesi di Prato e Pistoja: tutte le altre sono del contado e \ndiocesi di Firenze. \nRisiede in Barberino un Potestà, il quale ha la \ngiurisdizione civile dentro al perimetro della stessa \nComunità; quella criminale appartiene al vicario R. di \nScarperia, col quale il Potestà corrisponde anche per gli \natti del Buongoverno. Trovasi pure in Scarperia il \ncancelliere comunitativo che è di seconda classe; un sotto \ncancelliere residente e un ajuto ingegnere hanno stanza in \nBarberino. \nL’ufizio di esazione del Registro è al Borgo S. Lorenzo; \nla Conservazione dell’Ipoteche e la Rota a Firenze. \nLa Comunità mantiene in Barberino un medico, un \nchirurgo e un maestro di scuola elementare. \nIn Barberino cade nel giorno di sabato il mercato che \nsuol’essere frequentatissimo di grani, di mercerie, di \nbestiami e di altri prodotti territoriali.  \nHanno luogo in Barberino e nei suoi contorni 4 fiere per \nanno. La prima il terzo lunedì di luglio, fiera di bestiame \ntrasferita nel 1828 dalle Maschere nel Capoluogo; la \nseconda li 16 agosto; essa si aduna nel piano della \nCavallina sulla strada provinciale circa un miglio a ostro \ndi Barberino, e questa è di maggior concorrenza di \nbestiame e granaglia, di mercerie e di pannine. La terza di \nnon minore concorso a luogo in Barberino di settembre \nnel lunedì dopo i quattro tempi, quasi \ncontemporaneamente ad altra fiera di solo bestiame \npecorino che si usa tenere a Cirignano  un miglio toscano \na settentrione di Barberino. \n \nQUADRO della Popolazione della Comunità di \nBARBERINO DI MUGELLO a tre epoche diverse \n \nPopolazione dellanno 1833 \n \n- nome del luogo: Adimari, titolo della chiesa: S. Gavino \n(Pieve), abitanti n° 401 \n- nome del luogo: BARBERINO, titolo della chiesa: S. \nSilvestro (Pieve), abitanti  n° 1084 \n- nome del luogo: Bovecchio, titolo della chiesa: S. \nLorenzo (Cura), abitanti n° 164 \n- nome del luogo: Camoggiano, titolo della chiesa: S. \nAndrea (Prioria), abitanti n° 224 \n- nome del luogo: Campiano, titolo della chiesa: S. Maria \n(Cura), abitanti n° 191 \n- nome del luogo: Casaglia, titolo della chiesa: S. Maria \n(Cura), abitanti n° 308 \n- nome del luogo: Cavallina, titolo della chiesa: SS. \nJacopo e Maria (Prioria), abitanti n° 697 \n- nome del luogo: Cintoja, titolo della chiesa: S. Michele \n(Cura), abitanti n° 44 \n- nome del luogo: Cirignano, titolo della chiesa: S. Pietro \n(Cura), abitanti n° 254 \n- nome del luogo: Collebarucci, titolo della chiesa: SS. \nMichele e Maria (Cura), abitanti  n° 347 \n- nome del luogo: Collina o Mozzanello, titolo della \nchiesa: S. Lorenzo (Cura), abitanti  n° 123 \n- nome del luogo: Croci, titolo della chiesa: S. Lorenzo \n(Cura), abitanti n° 104 \n- nome del luogo: Gagliano, titolo della chiesa: S. \nBartolommeo (Prioria), abitanti n° 659 \n- nome del luogo: Griciliana, titolo della chiesa: S. \nAntonio (Cura), abitanti n° 240 \n- nome del luogo: Latera, titolo della chiesa: SS. Niccolò \ne Maria (Prioria), abitanti n° 304 \n- nome del luogo: Mangona, titolo della chiesa: S. \nBartolommeo (Cura), abitanti n° 186 \n- nome del luogo: Mangona, titolo della chiesa: S. \nMargherita (Cura), abitanti n° 255 \n- nome del luogo: Migneto, titolo della chiesa: S. Niccolò \n(Cura), abitanti n° 219 \n- nome del luogo: Monte Carelli, titolo della chiesa: S. \nMichele (Cura), abitanti n° 305 \n- nome del luogo: Montecuccoli, titolo della chiesa: S. \nMichele (Pieve), abitanti n° 670 - nome del luogo: Ostale o Stale, titolo della chiesa: S. \nLucia (Cura), abitanti n° 148 \n- nome del luogo: Petrojo, titolo della chiesa: S. Giovanni \n(Pieve), abitanti n° 347 \n- nome del luogo: Pimonte, titolo della chiesa: S. Reparata \n(Pieve), abitanti n° 265 \n- nome del luogo: Rezzano, titolo della chiesa: S. Stefano \n(Cura), abitanti n° 97 \n- nome del luogo: Vigesimo, titolo della chiesa: S. Maria \n(Prioria), abitanti  n° 224 \n- Somma abitanti  n° 8570 \n \nFrazione di Popoli, le cui chiese sono comprese in altre \nComunità \n- nome del luogo: Montauto di Val di Bisenzio, titolo \ndella chiesa: S. Bartolommeo (annesso di S. Vito a \nSoffignano), Comunità nella quale è situata: Calenzano, \nabitanti n° 99 \n- nome del luogo: Lucigliano, titolo della chiesa: S. \nMichele (annesso di S. Maria a Soli), Comunità nella \nquale è situata: S. Piero a Sieve, abitanti n° 102 \n \n- TOTALE somma, abitanti n° 8771 \n \nSommario della Popolazione della stessa Comunità \n-all'anno 1551, abitanti  n° 4728 \n-all'anno 1745, abitanti  n° 6170 \n-all'anno 1833, abitanti  n° 8771",
    "original_title": "BARBERINO DI MUGELLO",
    "byte_offset": 1188677
  },
  {
    "context": "",
    "title": "BARBERINO DI VAL D’ELSA",
    "body": "Castello sulla strada \nRegia romana, capoluogo di Comunità e residenza di un \npotestà, nel Vicariato di Colle, piviere di S. Pietro in \nBossolo, nella Diocesi e Compartimento di Firenze. \nÈ un piccolo castello sul pianoro delle colline che \nseparano la valle della Pesa dal quella dell’Elsa, a 646 \nbraccia sopra il livello del Mediterraneo, nel grado 28° \n50’ di longitudine e 43° 32’ 6” di latitudine 18 miglia \ntoscane a ostro di Firenze, 22 a settentrione-maestro di \nSiena, 10 a grecale -settentrione della città di Colle. È \ncinto di vecchie mura con due porte castellane \nsull’estremità del borgo, pel quale un dì passava la via \nromana, in un risalto di poggio a cavaliere dell’attuale \nstrada postale che da Firenze conduce per Siena a Roma, \nla quale lo rasenta dal lato orientale, un miglio toscano e \n1/2 passata la mansione di Tavarnelle. \nLa distruzione di Semifonte diede la vita a Barberino, il di \ncui castello non comincia a sentirsi nominare prima del \nsecolo XIII, quantunque come un semplice luogo del \npiviere di S. Pietro in Bossolo venga citato in una \npergamena della Badia di Passignano, scritta in Firenze a \ndì 22 giugno dell’anno 1054 (ARCH. DIPL. FIOR.). \nIl sistema politico della Repubblica fiorentina di costruire \nnel suo contado luoghi muniti per accogliere sotto la \ntutela della legge i vassalli dei magnati, e tenere in freno \nnel tempo medesimo cotanti valvassori, potè indurre i \nMagistrati di quel Comune a edificare sul poggio di \nBarberino in Val d’Elsa una rocca, nel tempo in cui nelle \ncircostanti colline tenevano esteso vassallaggio i Conti \nAlberti, i Gherardini ed altri regoli di Val d’Elsa e Val di \nPesa. \nCerto è che una delle più vetuste ricordanze di questo \npaese sta nel testamento olografo scritto in lingua volgare, \nnel 18 febbrajo 1278, dalla Contessa Beatrice vedova del \nConte Marcovaldo di Dovandola nata dal Conte Rodolfo \ndegli Alberti di Capraja; mercè cui fu destinato un legato \ndi lire 25 al convento dei frati minori francescani di \nBarberino di Val d’Elsa , cioè, al soppresso monastero dei \nConventuali di Borghetto fra Tavarnelle e Barberino. \nNei primordii del secolo XIV questo castello doveva \nessere già circondato di mura, e fornito di un presidio, \ntosto che lo storico Giovanni Villani lo qualificò nel \nnumero delle fortezze prese nell’inverno del 1312 \ndall’imperatore Arrigo VII dopo abbandonato l’assedio di \nFirenze. (CRON. Libro IX capitolo. 48) \nSino da quest’ultima epoca il castello di Barberino in Val \nd’Elsa, unitamente a quello di S. Donato in Poggio, fu \ndestinato a residenza di un Rettore, o giudice dipendente \ndal Potestà di Firenze, innanzi che fosse dichiarato \ncapoluogo di Potesteria sotto il Vicariato di Certaldo. \nAvvi in questo Castello qualche fabbrica degna di essere \nquì rammentata. Tale è un piccolo spedale, ad uso di \npellegrini, sulla cui facciata leggesi l’iscrizione seguente: \nQuesto Spedale fece fare Taddeo di Cecco da Barberino \nec. l’anno 1365. \nEra questi uno dei figliuoli del celebre Frencesco da \nBarberino, che fu esso medesimo il restauratore \ndell’antica chiesa parrocchiale di S. Bartolommeo dello \nstesso luogo. \nEsiste ancora dentro le mura castellane il palazzo dei \nBarberini, da cui sortirono i proavi del pontefice Urbano \nVIII: sulla porta del quale avvi una scudo di pietra con i \ntre insetti che dovrebbero essere piuttosto Tafani che Api, \ncome apparisce meglio da un’altra arme più antica \nesistente nella facciata del succenato spedale, e dal nome \ndi Tafania che tuttora conserva nelle vicinanze di \nBarberino uno dei poderi dell’illustre prosapia che ne \nprese il cognome e quindi il suo blasone. \nComunità di Barberino in Val d’Elsa. – Il territorio di \nquesta Comunità, situato quasi nell’ombellico della \nToscana, possiede tutto l’alto piano che costituisce la più \nbella parte delle colline, che si distendono fra l’Elsa e la \nPesa, appoggiandosi verso oriente alle pendici occidentali \ndei monti del Chianti. Ha una superficie di quadrati \n36082, di cui 1008 quadrati sono presi da strade \npubbliche e da corsi di acqua, con una popolazione di \n7869 abitanti, pari a 182 anime per ogni miglio quadrato \ndi suolo imponibile. \nIl suo perimetro confina con 7 Comunità. Dal lato di \nlibeccio il fiume Elsa la divide dal territorio di S. \nGimignano, a partire dalla confluenza del torrente Avane \npresso Vico di Val d’Elsa sino al poggio di Bellosguardo \npassato la strada della pieve di Appiano, dove lascia il \nfiume e subentra la Comunità di Poggibonsi. Dirimpetto \nalla medesima volgesi a scirocco, e quindi a ostro, \nprendendo per confine naturale il serpeggiante torrente \nDrove, che attraversa presso alla grande strada Romana \nper seguitare lungo il ramo sinistro dello stesso torrente \nsino alla via comunale che da Poggibonsi guida alla \nPanieretta verso Monsanto. Costà si volge a levante e \ncavalca il torrente alla confluenza del fosso di Cedda \nsotto Montignano dove trova la Comunità della Castellina \nnel Chianti , con la quale piega a grecale, prima lungo il \nborro del Granado, poscia per la strada di S. Agnese, la quale abbandona al fosso dell’Argenna sotto Monte \nCorboli. Di là attaversa la strada provinciale del Chianti \nlungo il crine dei poggi fra S. Donato e la Castellina sino \na che per la lama di Sicelle scende nel fiume Pesa, varcato \nil quale sotto Monte Bernardi trova la Comunità di Greve. \nCon questa fiancheggia rimontando per il fosso delle \nVillane le pendici orientali del Poggio a Vento, dove \ntrapassa la strada che da Passignano conduce a Rignana \nsino a che giunti al luogo di Citinale e Tracolle, subentra \nla Comunità di S. Casciano, con la quale fronteggia dal \nlato di settentrione riscendendo per il fosso del Casino \nnella Pesa al Ponte nuovo, per dove ritorna sulla ripa \nsinistra del fiume. Costà lungo il poggio di Pe rojo, alla \nconfluenza del borro della Felce in Pesa, volgesi da \nmaestro a ponente per andare contro la corrente del borro \nmedesimo sulla schiena delle colline della Romita, e di là \nper il fosso della Lama scendere nel torrente Virginio. In \nquesto punto alla Comunità di S. Casciano subentra \nquella di Montespertoli, con la quale confina mediante il \nborro di Marciano sino al Virgignolo di Palazzuolo presso \nUglione. Quivi piegando a occidente trova la Comunità di \nCertaldo , e di conserva con essa percorre sulla schiena dei \npoggi per breve tratto la strada di Marcialla sino a \nVigliano, poi quella che dall’Agliena porta alla villa \nVettori e a S. Michele di Semifonte. Costà lasciata a \nsinistra la via che guida a Bagnano, entra nel torrente \nAvane, e con esso ritorna in Elsa a trovare la Comunità di \nCertaldo  al punto donde partì. \nQuesto territorio merita di essere osservato sotto più \nrapporti: o sia che si contempli l’importanza della sua \nposizione geografica: o che si esamini la fisica struttura \ndel suolo, sia ancora per le rimembranze storiche dei \nluoghi che costà figurarono innanzi che la Repubblica \nfiorentina ne decretasse l’esterminio. \nLa posizione territoriale di cotesta Comunità parla da se \nstessa a chi per poco passeggi la Toscana. Basta arrivare \nsul pianoro di Tavarnelle alla mansione postale della \ngrande strada Romana per contemplare di costà, e meglio \nancora da uno dei vicini poggetti, a volo d’uccello le \nprincipali valli che tributano omaggio a quella del fiume \nmaggiore della Toscana. Infatti Barberino di Val d’Elsa \ncontasi per uno dei paesi più centrali del Granducato; a \nmezzo cammino fra Firenze e Siena, circondato a una \ndistanza di poche miglia dalle popolose e commercianti \nTerre di Poggibonsi, S. Gimignano, Certaldo, \nCastelfiorentino, Montespertoli, S. Casciano e Greve. \nDirò piuttosto della singolarità che presenta la fisica \nstruttura di questa contrada all’occhio del naturalista \nsorpreso di lasciare bruscamente il solido alberese e la \nfinissima pietra arenaria  che più non rivede dopo la Val di \nGreve e di trovarsi quasi all’improvviso sopra immensi \nammassi di ciottoli e di arena che cuoprono a un’immensa \naltezza la stessa ossatura pietrosa sui poggi che \nacquapendono in Val di Pesa, mentre nell’opposto lato di \nquesto fiume dove comincia la Comunità di Barberino, e \ndi là proseguendo per sino all’opposto confine sulla Valle \ndell’Elsa, apparisce un nuovo terreno mobile, in cui sino \ndalla origine furono sepolte famiglie intere di testacei \nmarini e altre reliquie organiche fra mezzo ai depositi di \nghiaja e di tufo arenario giallo rossastro, mentre al tufo e \nalla ghiaja serve di base un sedimento estesissimo, un \nfondo d’argilla grigia cerulea (mattajone), che è d’aspetto \nmonotono, sterile rapporto a una variata produzione, ma \nassai fertile riguardo al naturalista per la copia e varietà di \nconchiglie fossili che in esso, a preferenza del \nsovrapposto tufo, si racchiudono. \nA tutto questo cumulo di distruzione terrestre e marina, a \ntanto sfacelo di corpi minerali e organici, servono di \ncornice e forse anche di base le branche dell’Appennino \nche scendono a levante-scirocco dai monti del Chianti fra \nl’Elsa e la Pesa, e a greco-settentrione da Monte Scalari \nfra la Pesa e la Greve. Si direbbe che il detritus delle tre \nrocce fondamentali dell’Appennino toscano, fosse stato \ntrascinato in più tempi da una più alta regione, e che, a \nseconda della respettiva durezza e adesione degli elementi \ncostituenti le tre masse pietrose (galestro  o marna fissile, \narenaria e alberese) ricuoprisse il suolo della Valle \ndell’Elsa, quando probabilmente questo bacino costituiva \nuna cala o seno di mare. Avvegnachè tanto in questa \ndell’Elsa, quanto nelle Valli dell’Era e dell’Arbia che più \nd’appresso l’avvicinano, trovasi quasi costantemente \nl’argila cerulea per base visibile del letto mobile, sopra \ncui si adagia l’arenaria tufacea, coperta essa stessa dai \ndepositi di ghiaja, consistente per la massima parte di \ncalcarea compatta o appenninica. \nComunque sia della causa implicita di cotesto fenomeno \ngeognostico, intorno a cui l’uomo da tanti secoli si \naffatica per tentare di strappare il velo misterioso che \nquella nasconde, incombe solamente al nostro proposito \ndi avvertire, che il territorio di questa Comunità può dirsi \nil primo dove, a partire dalla catena centrale \ndell’Appennino, comincia la zona di quel terreno \nsuperiore marino già da noi segnalata all’articolo \nAPPENNINO. La quale zona costituisce o almeno \nricuopre in gran parte le colline subappennine della \nToscana, le quali si appoggiano e sono fiancheggiate, da \nun lato, dalle rocce compatte regolarmente stratificate, e \ndall’altro, dai minerali e pietre cristalline sconvolte e \ntraboccate in mezzo a queste per opera di un’azione \nintestina, potente, sollevatrice, ma ignota. \nServe di limite orientale alla zona intermedia nel tempo \nstesso alla Comunità di Barberino di Val d’Elsa, il vallone \nsolcato dal fiume Pesa, entrambe le di cui pareti sono \ncoperte da banchi di ciottoli e di ghiaje che nascondono a \ndestra l’ossatura solida delle diramazioni Appenniniche, a \nsinistra il terreno marino poco sopra accennato. \n– Il pianoro pertanto di Barberino trovasi rivestito di un \ngrossolano conglomerato misto, non di rado a conchiglie \nfluviatili e marini, simili a quelle del tufo arenario che \nl’avvicina, e col quale spesse volte insieme alternano nei \npoggi di Marcialla, di Lucardo, di S. Maria Novella e di \nBarberino. Più copiosa di fossili marini, e di più esteso \ndominio è la marna cerulea volgarmente appellata \nMattajone. Questa non solamente serve di base al tufo \nmarino superstite nei risalti più elevati dello stesso \nterritorio, ma costituisce quasi tutte le subalterne colline, \nle piagge e balze estremamente soggette ad essere \nprofondamente lacerate dalle acque correnti dei tortuosi \nborri di Val d’Elsa. \nEntrano nel numero di questi rovinosi torrenti il Virginio \nche scorre per più rami diviso a greco settentrione della \nComunità di Barberino, prima d’introdursi riunito in un \nsol tronco nel territorio di Montespertoli. Il maggiore dei \nsuoi rami scaturisce nei contorni della pieve di S. Piero in Bossolo; i minori che formano il Virginiello, partono \ndalla colline di Marcialla e di Palazzuolo. Nasce dal \nBorghetto e all’occidente del poggio di Barberino il \ntorrente Agliena che entra nell’Elsa al castello di \nCertaldo, mentre a levante di Barberino ha origine da varii \nrivi il torrente Drove, il quale, scende sulla sinistra della \nstrada Regia sino a che l’attraversa per entrare in Elsa nel \npiano di Poggibonsi. Parte dalle piagge di Pastina e di \nPoneta per due fossi, i quali raccolti insieme danno il \nnome e il loro tributo al torrente Avane, costituendo sino \nall’Elsa la linea di demarcazione fra il territorio \noccidentale di Barberino e quello orientale di Certaldo. \nSono degne di rimembranza per la storia, fra i luoghi del \ncircondario comunitativo di Barberino di Val d’Elsa, il \npoggio e villa di Marcialla, dove già fu il castello di \nPogna: la villa de’Vettori e quella dei Capponi edificate \nsopra le balze stesse, sopra le quali risiedeva il forte \ncastello e la rocca di Semifonte. – Vedere POGNA e \nSEMIFONTE. \nNon parlo di tante alte ville delle più distinte famiglie \nfiorentine sparse in cotesta amena contrada, la quale, per \nsalubrità di aria, dolce temperatura di clima e per qualità \ndi produzioni vegetabili ed animali a poche altre può dirsi \nseconda. \nFra gli stabilimenti religiosi sono per antichità segnalate \nla Pieve di S. Appiano e quella di S. Pietro in Bossolo, \nuna a ostro, l’altra a settentrione del Capoluogo: i \nmonasteri del Borghetto e di Morrocco; quello che credesi \nfondato da S. Francesco d’Assisi, l’altro per i Carmelitani \neretto nel 1459 da Niccolò di Giovanni di Ser Nigi. \nLa porzione del territorio di Barberino volta a levante \nsulle pendici dei monti che scendono dal Chianti è in gran \nparte vestita di selve di castagni, di boschi di cerri, di \nquerci, di pinete e di stipe. Per il lato boreale, verso il \nVirginio e la Pesa, provano a meraviglia fra il terreno \nghiajoso e tufaceo l’ulivo, la vite, il gelso e ogni genere di \nalberi fruttiferi, mentre nelle colline, nelle piagge e lungo \nle frane dei torrenti che scendono a libeccio nell’Elsa, \n(quasi tutte formate di mattajone) si raccolgono piante \nfilamentose, graminacee, panico, mais, e cereali di varia \nspecie, fra i quali primeggia il grano civitella (Triticum \naestivum) bello e di molto peso. Vi abbonisce pure la vite, \nche in cotesto terreno cresce rigogliosa e produce la dolce \nverdea. – In questi colli sarebbe da desiderarsi più estesa \nla pratica agraria delle colmate di Monte col metodo \npubblicato e praticato con felice successo da un \nbenemerito agronomo in una tenuta di Val d’Elsa, e in un \nsuolo dell’istessa indole e di eguale formazione. \nL’arte di saper profittare delle acque correnti e piovane \nche sogliono essere per loro stesse disastrose alle colline \ndi mattajone; il metodo economico di trascinare con \nl’opera loro il terreno dai ciglioni nei burroni, colmando \ngli uni a spese degli altri che si deprimono; l’industria di \nmarnare i campi di argilla col farvi trascinare il tufo \narenario dalle sovrastanti verruche, è un’arte nuova, un \nmetodo utile, un’industria preziosa, e non tanto \napplicabile per le coltivazioni di Val d’Elsa dove nacque, \ne dove trovasi il migliore modello di sua opera, ma in \ntutte quelle che riuniscono euguali condizioni e una \nstruttura di suolo similissima. – A dare maggiore \nestensione a questo genere di lavori agronomici può \ncontibuire assaissimo una ben intesa associazione fra i \npropietarii fondisti, imperocchè non tutti posseggono nel \nloro podere gl’elementi e le condizioni volute in questo \ngenere di colmate per profittarne senza l’ajuto e il \nconcorso del vicino. \nÈ in questa stessa qualità di terreno di mattajone dove \nesistono quei pascoli che danno i preziosi formaggi e le \ndelicatissime carni di agnello, che portano il nome del \nvicino paese di Lucardo, sebbene i prodotti di simile \nqualità si ottengano in un circondario che stendesi intorno \na Lucardo per parecchie miglia, tanto nella Comunità di \nMontespertoli, quanto in quella Barberino e nelle \nlimitrofe. \nNon solo il bestiame lanuto, ma il vaccino e i pollami \ncostituiscono un ramo importante di risorsa ai proprietari \nterrieri, siccome lo sono i filugelli che in cotesto clima \ntemperato sogliono prosperare. I majali pur essi sono nel \nnumero dei bestiami che spicciolatamente ingrassati nei \npoderi dai coloni o a branchi nei boschi, procurano lucro \nnon piccolo ai loro proprietarii. \nLa generalità del popolo non contadino trova di che \nsostentarsi dai mestieri e arti meccaniche, dal fornaciajo \nal fabbricante di rozze stoviglie, dal carretajo \nall’intagliatore, dal fabbro all’orologiajo, dal ciabattino al \nsellajo, dal manuale all’ingegnere. \nMa ciò che reca maggiore ilarità, movimento più sensibile \ne con crescente agiatezza aumento sensibile di \npopolazione, è l’amenità intrinseca della contrada, dove il \nricco possidente apre alla famiglia e agli amici della città \ndilettevoli e generose villeggiature; è la circostanza \nfavorevole della sua situazione centrale che offre agli \nabitanti occasioni di guadagno giornaliero nella compra, \nvendita e trasporto delle produzioni indigene ai \nfrequentatissimi mercati di Poggibonsi, di Certaldo, di \nCastel-fiorentino, di S. Casciano e di Greve; sia che si \nparli dell’aumentate vetture, alberghi, botteghe di merci, \ndi commestibili e di artieri, cresciute con nuove case in \nborgate nuove per l’aumentato numero dei passeggieri. E \ntutto in grazia del movimento generale del secolo che \ncammina, di una pace rassicurata, di leggi protettrici della \nlibertà commerciale, di migliori pratiche agrarie, e di più \nestesi mezzi di comunicazione. \nInfatti tre grandi strade attraversano il territorio di \nBarberino; una superiore lungo la schiena dei poggi del \nChianti, che guida per la Castellina a Siena o per Radda \nnel Val d’Arno a Figline, Montevarchi e Arezzo; l’altra \ninferiore che è l’antica via Romea o Francesca, appellata \ncomunemente la traversa, la quale percorre lungo l’Elsa \nfra la strada Regia di Pisa e quella di Roma, staccandosi \ndalla prima all’Osteria bianca per riunirsi alla seconda \nall’ingresso di Poggibonsi. La terza è la grande strada \nRomana che taglia nel centro il territorio di Barberino e \ntutto il suo diametro dal ponte della Pesa sin sotto a S. \nAppiano, e per sette più miglia ne percorre il territorio fra \nmoderni gruppi di case, fra borgate che nascono e fra \npaesi che aumentano. \nLo dica il borghetto di Tavarnelle che senza parrocchia, e \ncon poche e meschine case restò sino alla fine del secolo \nche ci ha lasciati, mentre oggi si vede aumentato di \nabitazioni assai comode, di ben provviste botteghe, di arti \ne officine di vario genere, fra le quali una fabbrica di \ngrandi orologi. \nLa sola popolazione di Tavarnelle è cresciuta di un quinto nell’ultimo ventennio, quella di tutto il territorio \ncomunitativo confrontato con la statistica dell’anno 1551, \nall’anno 1745 era aumentata di un 12  per cento, e di un \n38 per cento dall’anno 1745 al 1833. – Vedere Il quadro \ndella popolazione qui appresso. \nFra gli uomini di merito conta Barberino il celebre poeta e \nfilosofo Francesco di Neri notaro e giureconsulto \nfiorentino, che fiorì dal declinare del secolo XIII sino al \n1348, contemporaneo di altro giureconsulto da Barberino \n(Ser Bartolo di Chele) stato notaro della Signoria di \nFirenze nel 1326. Posteriormente si segnalò in diplomazia \nper importanti commissioni affidatagli dalla Repubblica \nfiorentina sia a Roma, sia in Lunigiana, Giovanni di \nMaffeo da Barberino, fratello del tritavo di colui che \nforma la più bella gloria di Barberino, voglio dire del \ncardinale Maffeo che sedè per tanti anni con molta gloria \nsulla cattedra di S. Pietro sotto il nome di Urbano VIII. \nMolti altri ne conta il distretto di Barberino, al quale \napparterrebbe il famoso Baldo d’Aguglione, che segnò la \nfatale sentenza contro l’Alighieri, se fosse provato che \nquel severo giudice trasse i natali a Uglione presso \nPalazzuolo, piuttosto che in qualche altro Aguglione \nposto in maggior vicinanaza di Firenze. – Vedere  \nAguglione. \nCon il Regolamento generale del 23 maggio 1774 per \nl’organizzazione economica delle Comunità del contado \nfiorentino, furono riuniti in un sol corpo a quella di \nBarberino cinque Comuni antiche, cioè Barberino, S. \nDonato in Poggio, Linari, Vico di Valdelsa, e Cepparello \no Monsanto, composte allora di 31 popoli, riuniti \nattualmente in 24. – Uno solamente di questi popoli, (S. \nBiagio a Passignano) fa parte della Diocesi di Fiesole, gli \naltri sono della Diocesi Fiorentina. \nRisiede in Barberino di Val d’Elsa un Potestà di terza \nclasse dipendente dal Vicario di Colle per la giurisdizione \ncriminale, e per gli atti di polizia. La sua Cancelleria \nComunitativa è a San Casciano, L’ufizio dell’Esazione \ndel Registro in Poggibonsi, (ERRATA : la Conservazione \ndell’Ipoteche e la Rota a Firenze) la Conservazione delle \nIpoteche in Firenze, ed il Tribunale di Prima istanza in \nSiena. \nNon vi sono mercati nè fiere nel Capoluogo eccettuata \nuna di piccola entità, che cade il 24 agosto. – Un’altra \nfiera di maggior concorso, specialmente in bestiame, si \npratica in S. Donato in Poggio il lunedì dopo la terza \nDomenica di settembre. \n \nQUADRO della Popolazione della Comunità di \nBARBERINO DI VAL D'ELSA a tre epoche diverse \n \nPopolazione dell’anno 1833 \n \n- nome del luogo: Appiano di Val d'Elsa, titolo della \nchiesa: S. Appiano (Pieve), abitanti  n° 377 \n- nome del luogo: BARBERINO DI VAL D'ELSA, titolo \ndella chiesa: SS. Bartolommeo e Stefano (Cura), abitanti \nn° 725 \n- nome del luogo: Bonazza, titolo della chiesa: S. Antonio \n(Cura), abitanti n° 206 \n- nome del luogo: Borghetto, titolo della chiesa: S. Lucia \n(Cura), abitanti n° 991 \n- nome del luogo: Bossolo, titolo della chiesa: S. Pietro \n\n(Pieve), abitanti n° 706 \n- nome del luogo: Castel di Linari, titolo della chiesa: S. \nMaria (Cura), abitanti n° 66 \n- nome del luogo: Cortine, titolo della chiesa: S. Lorenzo \n(Prioria), abitanti  n° 137 \n- nome del luogo: Linari, titolo della chiesa: S. Stefano \n(Prioria), abitanti  n° 303 \n- nome del luogo: Monsanto, titolo della chiesa: S. \nRufiniano (Prioria), abitanti n° 288 \n- nome del luogo: Morrocco, titolo della chiesa: S. Maria \n(Cura), abitanti n° 197 \n- nome del luogo: Olena, titolo della chiesa: S. Pietro \n(Cura), abitanti n° 116 \n- nome del luogo: Palazzuolo, titolo della chiesa: S. \nBartolommeo (Cura), abitanti n° 365 \n- nome del luogo: Passignano, titolo della chiesa: S. \nBiagio (Cura), abitanti n° 369 \n- nome del luogo: Pastine, titolo della chiesa: S. Martino \n(Cura), abitanti n° 102 \n- nome del luogo: Petrojo, titolo della chiesa: S. \nGimignano (Prioria), abitanti n° 248 \n- nome del luogo: Poggio, titolo della chiesa: S. Donato \n(Pieve), abitanti n° 710 \n- nome del luogo: Poneta, titolo della chiesa: S. Maria \n(Cura), abitanti n° 79 \n- nome del luogo: Ponzano, titolo della chiesa: SS. Jacopo \ne Filippo (Prioria), abitanti n° 185 \n- nome del luogo: Sambuca, titolo della chiesa: S. Jacopo \n(Prioria), abitanti  n° 334 \n- nome del luogo: Sicelle, titolo della chiesa: S. Miniato \n(Prioria), abitanti  n° 156 \n- nome del luogo: Tignano, titolo della chiesa: S. Romolo \n(Prioria), abitanti  n° 414 \n- nome del luogo: Vico di Val d'Elsa, titolo della chiesa: \nS. Andrea (Prepositura), abitanti n° 212 \n- nome del luogo: Vico di val d'Elsa, titolo della chiesa: S. \nMichele (Cura), abitanti n° 196 \n- nome del luogo: Vigliano, titolo della chiesa: S. Lorenzo \n(Cura), abitanti n° 156 \n- Somma abitanti  n° 7638 \n \nFrazioni di popolazioni provenienti da chiese \nparrocchiali situate fuori della Comunità di BARBERINO \nDI VAL D'ELSA \n \n- nome del luogo: Cedda, titolo della chiesa: S. Pietro \n(Cura), Comunità nella quale risiede: Poggibonsi, Diocesi \nalla quale appartiene: Colle, abitanti n° 11 \n- nome del luogo: Chianti, titolo della chiesa: S. Agnese \n(Pieve), Comunità nella quale risiede: Castellina, Diocesi \nalla quale appartiene: Colle, abitanti n° 24 \n- nome del luogo: Cinciano, titolo della chiesa: S. Giorgio \n(Cura), Comunità nella quale risiede: Poggibonsi, Diocesi \nalla quale appartiene: Colle, abitanti n° 9 \n- nome del luogo: Cusona, titolo della chiesa: S. Biagio \n(Cura), Comunità nella quale risiede: S. Gimignano, \nDiocesi alla quale appartiene: Colle, abitanti n° 20 \n- nome del luogo: Petrognano, titolo della chiesa: S. \nPietro a Ponzano, Comunità nella quale risiede: Certaldo, \nDiocesi alla quale appartiene: Firenze, abitanti n° 40 \n- nome del luogo: Panzano, titolo della chiesa: S. Maria, \nComunità nella quale risiede: Castellina, Diocesi alla quale appartiene: Fiesole, abitanti n° 82 \n- nome del luogo: Ricavo, titolo della chiesa: S. Giusto \nalla Piazza (Cura), Comunità nella quale risiede: \nCastellina, Diocesi alla quale appartiene: Fiesole, abitanti \nn° 18 \n- nome del luogo: Ulignano, titolo della chiesa: S. \nBartolommeo (Cura), Comunità nella quale risiede: S. \nGimignano, Diocesi alla quale appartiene: Colle, abitanti \nn° 27 \n-Somma abitanti n° 231 \n \n-TOTALE abitanti n° 7869 \n \nPopolazione della stessa Comunità \n \n-all'anno 1551, abitanti  n° 4965 \n-all'anno 1745, abitanti  n° 5569 \n-all'anno 1833, abitanti  n° 7869",
    "original_title": "BARBERINO DI VAL D’ELSA",
    "byte_offset": 1215214
  },
  {
    "context": "in Val d’Evola.",
    "title": "BARBIALLA",
    "body": "Castello e borgata nel Val \nd’Arno inferiore con prioria (S. Giovanni a Barbialla) nel \npiviere di Cojano sul confine settentrionale della Diocesi \ndi Volterra da cui dipende nella Comunità Giurisdizione e \n6 miglia toscane a maestro di montajone, Compartimento \ndi Firenze. \nRisiede sul dorso delle colline che si stendono da S. \nVivaldo  nella direzione di scirocco a maestro fra le \nvallecole dell’Evola e della Cecinella a libeccio di \nSanminiato, presso la strada provinciale che da \nquest’ultima città per Montajone  entra in quella R. di \nVolterra a S. Cristina. \nFu il castello di Barbialla signoria de’conti Cadolingi e \ndei conti Gherardeschi. Sembra che appartenesse a \nquest’ultima prosapia quel Conte Ugo di Tedice che nel \n1109 oppignorò la metà della giurisdizione e possessi che \nteneva in Barbialla e nel vicino casale di Scopeto a \nRangerio Vescovo di Lucca per garanzia della promessa \nad esso fatta con atto pubblico nel chiostro della cononica \ndella Pieve di S. Genesio (oggi la Cattedrale di \nSanminiato) di non molestare, cioè, i parrocchiani e le \nsostanze dei popoli dei pivieri di Val d’Evola che allora \ndipendevano dalla Diocesi di Lucca, oggi di Sanminiato, \ndi lasciare libere le decime dovute alla Pieve di \nCorrazano, di non recare danni nè ai vassalli nè ai poderi \nche la mensa vescovile di Lucca possedeva allora nelle \nmaremme di Volterra e di Populonia, specificando quelli \nsituati nelle corti di Cecina, di Bibbona, di Acquaviva, di \nCasalappi, di Vignale, e della Rocca, i quali lo stesso \nconte Ugo teneva in feudo in forza di un istrumento \nenfiteutico fatto col conte Ugo avo e col conte Tedice di \nlui padre. (ARCH. ARCIV. di LUCCA) \nNel 1152, li 16 aprile, Matilde di Lanfranco vedova \nlasciata dal Conte Ildebrandino del conte Ugo, stando in \nPeccioli, vendè a Galgano vescovo di Volterra la parte dei \ncastelli e distretti di Barbialla e di Scopeto  che \napparteneva al suo marito; e fu probabilmente quella terza \nparte di Barbialla che l’imperatore Arrigo VI con diploma \nspedito da Sanminiato, li 28 agosto 1186, confermò con \ntanti altri castelli del Volterrano contado al potente \nIldebrando Pannocchieschi vescovo di Volterra. \n(AMMIR. Vesc. Volterr.) \n\nIl popolo di Barbialla unitamente a quello dei vicini \ncastelli e borgate di Val d’Evola, nel 1312, assalirono e \nfecero a pezzi uno squadrone di cavalleria e 450 soldati a \npiedi, alla testa dei quali era il conte di Fiandra \ncomandante dei Pisani. (LELMI, Cronac. Sanmin.) \nNel 1431 Barbialla con altre Terre, cast. e ville dei \ncontorni fu tolta e ben presto ripresa dai fiorentini all’oste \ncondotto da Niccolò Piccinino. Se non che sopraggiunse \nl’anno susseguente altro conduttore di compagnie, \nBernardino degli Ubaldini della Carda, cui Barbialla dovè \naprire le porte per riceverne guasto. (BONINSEGNI, \nIstor. Fior.) \nIl territorio di Barbialla era sulla linea di demarcazione \ndell’antico contado e giurisdizione politica della \nRepubblica di Pisa, come risulta dai diplomi a quel \nComune concessi da Federigo I e Carlo IV. Barbialla era \nper altro, nel 1370, stabilmente aggregato al distretto di \nSanminiato allorchè venne incorporato al territorio \nfiorentino. Fra i capitoli di convenzione fuvvi quello di \ncostituire Barbialla capoluogo di una potesteria, dalla cui \ngiurisdizione civile dipendevano, oltre il distretto di \nBarbialla, quello di Cojano, di Collegalli, di S. \nBartolommeo e S. Stefano nel piviere di Cojano, da lungo \ntempo distrutto. (LAMI, Monum. Eccl. Flor.) \nEsistevano in Barbialla diverse chiese oltre l’attuale \nparrocchia. Erano nel numero delle medesime S. Maria e \nS. Andrea tuttora in piedi, e ridotta a pubblico oratorio, la \nchiesa di S. Michele presso Barbialla attualmente \ncappella, quella di S. Filippo, da qualche tempo distrutta, \ne un ospedale per accogliere i pellegrini o piuttosto i \nvagabondi sotto il titolo di S. Anna. \nUna delle suddette chiese fu parrocchia nel Castelnuovo \ndi Barbialla. Essa nel 1551, aveva una popolazione di 264 \nabitanti, mentre nel castello antico sotto la cura di S. \nGiovanni Evangelista si trovavano alla stessa epoca 351 \nabitanti. \nAttualmente Barbialla conta 360 abitanti.",
    "original_title": "BARBIALLA",
    "byte_offset": 1240952
  },
  {
    "context": "in val di Sieve.",
    "title": "BARBIANA (S. ANDREA A)",
    "body": "Casale e \nparrocchia nel piviere di S. Martino a Scopeto, sulla \npendice settentrionale di Monte Giovi, nella ripa sinistra \ndel torrente omonimo detto volgarmente Barbianaccia, \nconfluente nella Sieve dirimpetto a Vicchio, da cui la \nchiesa di Barbiana  è 4 miglia toscane a ostro, nella sua \nstessa Comunità e Giurisdizione, Diocesi e \nCompartimento di Firenze. Fu chiesa di padronato del \npopolo sino al 1589, al quale anno venne ceduta alla \nmensa Arcivescovile di Firenze. – La medesima fu \nconsacrata li 7 maggio 1568 in occasione della vis ita \ndiocesana dell’Arcivescovo Antonio Altoviti. \nHa una popolazione di 156 abitanti. \nNel 1551 non ne aveva che 38, e nel 1745 solamente 50 \nabitanti con 6 case.",
    "original_title": "BARBIANA (S. ANDREA A)",
    "byte_offset": 1245190
  },
  {
    "context": "in Val di Serchio,",
    "title": "BARBIANO ossia BALBANO",
    "body": "casale \nche diede il nome a una valletta formata dai poggi che \nfanno siepe al Serchio dirimpetto a Ripafratta, nella \nComunità, Giurisdizione, Diocesi Duc. e 6 miglia toscane \na libeccio di Lucca. \nRisiede sopra le pendici che formano la sponda orientale del lago di Massaciuccoli fra Quiesa e Nozzano. Ha \nBarbiano una nuova pieve (S. Donato) stata parrocchia \nfiliale della pieve di Massaciuccoli sino all’anno 1789, \nepoca in cui il popolo di Balbano fu riunito alla Diocesi \necclesiastica di Lucca, siccome lo era già in quanto alla \ncivile e politca giurisdizione. \nQuesta parrocchia nel 1832 contava 512 abitanti.",
    "original_title": "BARBIANO ossia BALBANO",
    "byte_offset": 1245952
  },
  {
    "context": "– Casale ",
    "title": "BARBIANO o BARBIONE della Berardenga",
    "body": "perduto nei contorni di S. Gusmè e di S. Felice in Avane, \no in Pincis, del cui piviere fu suffraganea la distrutta \nchiesa di S. Lorenzo di Barbione, cui forse riferisce il \nBarbajone podere di Val d’Arbia nel popolo di S. Pietro \nin Barca. – Vedere AVANE (S. FELICE IN )",
    "original_title": "BARBIANO o BARBIONE  della Berardenga.",
    "byte_offset": 1246634
  },
  {
    "context": "di Cetica nel Casentino. ",
    "title": "BARBIANO o BALBIANO",
    "body": "Villa nel popolo di S. Pancrazio di Cetica, detto già di \nBalbiano, nel vallone del torrente Solano, Co munità, \nGiurisdizione e circa 4 miglia toscane a maestro di Castel \nSan Niccolò, Diocesi di Fiesole, Compartimento di \nArezzo.",
    "original_title": "BARBIANO o BALBIANO",
    "byte_offset": 1246968
  },
  {
    "context": "in Val di Greve. Casale e ",
    "title": "BARBIANO di Cintoja",
    "body": "parrocchia (S. Lucia) alla base occidentale del Monte \nScalari nel piviere di S. Pietro a Cintoja, Comunità, \nGiurisdizione e due miglia toscane a levante di Greve, \nDiocesi di Fiesole e Compartimento di Firenze. – Fu \nsignoria dei nobili detti da Cintoja, consorti degli Ubertini \ndi gaville, i quali sin dal 1070 risiedevano nella loro villa \ndi Barbiano, quando rinunziarono alcune loro possessioni \nposte nello stesso piviere, a favore della Badia di Monte \nScalari. (ARCH. DIPL. FIOR . Badia di S. Vigilio di \nSiena) \nLa parrocchia di S. Lucia in Barbiano nell’anno 1551 non \nfaceva che 41 abitanti, mentre nel 1745 aveva 169 \nabitanti, accresciuta nel 1833 sino a 269 anime.",
    "original_title": "BARBIANO di Cintoja",
    "byte_offset": 1247254
  },
  {
    "context": "nel Val d’Arno inferiore.",
    "title": "BARBIANO di GRETI",
    "body": "Villa \nperduta, se pur non è quella che con piccola variazione di \nnome si appella attualmente Bibiano  di proprietà \ndell’antica stirpe magnatizia fiorentina dei Frescobaldi, \npervenuta per femmine in casa Ridolfi. A ciò ne induce a \ncredere la circostanza di trovarsi la Villa di Bibiano nella \ncontrada di Greti, territorio e Diocesi di Pistoja, cui \nappunto riferisce un documento di questa stessa città \ndell’epoca longobardica.  \nÈ una pergamena dell’anno 767 (5 febbrajo) con la quale \nGundualdo medico Regio, mentre risiedeva in Pistoja \ndestinò in benefizio al monastero di S. Bartolommeo da \nesso fondato presso questa città, fra le altre sostanze \nanche la sua corte di Barbiano finibus Greti e tutte le sue \npertinenze, con due case e poderi al rivo. (ZACCAR. \nAnecd. Pistor. – MURAT. Ant. M. Aevi.)",
    "original_title": "BARBIANO di GRETI",
    "byte_offset": 1247993
  },
  {
    "context": "in Val d’Elsa.",
    "title": "BARBIANO di S. Gimignano",
    "body": "Sono due \nborgate da cui prendono il distintivo due chiese \nparrocchiali (SS. Lucia e Giusto e S. Maria Assunta) nel \n\npiviere, Comunità, Giurisdizione e circa un miglio \ntoscano a ostro scirocco di S. Gimignano, Diocesi di \nColle, già di Volterra, Compartimento di (ERRATA : \nFirenze) Siena. \nRisiedono entrambe in collina alla sinistra del torrente \nFosci sulla strada che guida da Colle a S. Gimignano. – \nUna di queste chiese (S. Maria) era abazia di Olivatani, \nper cui conserva il nome di S. Maria di Monte Oliveto. Fu \nfondata dal nobile Sangimignanese Giovanni di Gualtiero \nSalucci e da Margherita di Guido de’Bardi di Firenze di \nlui consorte. L’istrumento autografo si conserva \nnell’Archivio Diplomatico Fiorentino. \nFu nel 21 giugno (ERRATA: dell’anno suaccennato) \ndell’anno 1340, quando quel cittadino dimandò il favore \nal consiglio generale del Comune di S. Gimignano, non \nostante le disposizioni contrarie delli Statuti municipali, \ndi potere edificare una chiesa sotto l’invocazione di S. \nMaria di Monte Oliveto nella villa di Barbiano di quel \ndistretto, e dotarla di alcuni terreni posti nella stessa villa \nad oggetto d’introdurvi i nuovi monaci del Monte Oliveto \nmaggiore. Dopo le quali formalità, il dì 2 ottobre \nsusseguente, ottenuta la richiesta facoltà dal Comune e dal \nvescovo Ranuccio di Volterra, il Salucci investì, e donò a \nBernardo dei Tolomei abate generale, e fondatore \ndell’Ordine di Monte Oliveto, un podere nella villa di \nBarbiano  a condizione di costruire nel terreno medesimo \nla chiesa e il claustro. \nLa stessa Margherita Bardi rimasta vedova di Giovanni \nde’Salucci, con testamento del 7 aprile 1363, lasciò erede \ndelle sue sostanze il monastero degli Olivetani di \nBarbiano. \nFu uno dei piccoli conventi soppressi nel 1778: alla \nqual’epoca la sua chiesa venne dichiarata cura di anime \nannessa alla prepositura della collegiata di S. Gimignano. \nL’altra parrocchia che porta il doppio titolo di S. Lucia e \ndi S. Giusto era di due chiese e due popoli diversi riuniti \nsino alla metà del secolo XV. (ARCH. DIPL. FIOR. \nOlivet. di Volterra.) \nLa cura di S. Maria a Barbiano  o a Mont’oliveto conta \n203 abitanti. \nLa cura di S. Lucia e S. Giusto ha 159 abitanti.",
    "original_title": "BARBIANO di S. Gimignano",
    "byte_offset": 1248871
  },
  {
    "context": "nel littorale toscano,",
    "title": "BARBIERE (TORRE DEL)",
    "body": "nella \nComunità e popolo di Scarlino. – È una delle torri di \npresidio posta nel promontorio della Troja fra la torre \ndelle Civette che ha a settentrione, e quella della Troja \nposta a occidente a difesa dello scalo e seno di pian \nd’Alma. – Vedere ALMA .",
    "original_title": "BARBIERE (TORRE DEL)",
    "byte_offset": 1251170
  },
  {
    "context": "(Berbinaria).",
    "title": "BARBINAJA",
    "body": "Casale sull’Evola, fiumana \ntributaria dell’Arno inferiore, fra Palaja e Sanminiato, \nnella cui Comunità, Giurisdizione e Diocesi è comp reso. \n– Fu in Berbinaria una delle antiche pievi della Diocesi \nlucchese, della quale erano filiali le parrocchie di S. \nBiagio a Montebicchieri, di S. Regolo a Bucciano, S. \nJacopo di Ciecina, S. Pietro di Collelungo, SS. Stefano e \nLorenzo di Pratilione, S. Barbera di Brucciano e S. \nMartino di Cumulo. \nSi trovano memorie della pieve di S. Maria e S. Giovanni \nin Berbinaria sino dall’anno 898, quando Rachiprando pievano della medesima promise a Pietro vescovo di \nLucca di non allivellare i beni di quella chiesa \nbattesimale, sotto pena di soldi 200 di argento. – Lo \nstesso vescovo nel 917 col consenso de’suoi Canonici \nCardinali e di altri ecclesiastici ordinò il prete Pietro in \nrettore e pievano di S. Maria e S. Giovanni Batista in \nBerbinaria. (ARCH.  ARCIV. LUCCH.) \nAttualmente questa pieve è ridotta ad un meschino \noratorio, e le sue rendite unite alla mensa vescovile di \nSanminiato, il di cui vescovo ne è il pievano titolare e il \npatrono del superstite oratorio. \nNel 1551 questa pieve dava il nome a un comunello del \ndistretto di Sanminiato col titolo di S. Giovanni, sebbene \nnon contasse altro che 46 abitanti.",
    "original_title": "BARBINAJA",
    "byte_offset": 1251484
  },
  {
    "context": "in Val d’Arbia.",
    "title": "BARBISTIO o BARBISCHIO DEL CHIANTI",
    "body": "Castellare con parrocchia (SS. Jacopo e Filippo) \nfiliale di S. Marcellino in Avane, Comunità e 2 miglia \ntoscane a levante di Gajole, Giurisdizione di Radda, che è \n5 miglia toscane a grecale, nella Diocesi di Arezzo, \nCompartimento di Firenze. \nRisiede il vecchio castellare sulla giogana selvosa di \nMonte Luco; la borgata e la chiesa nel lato che \nacquapende sul torrente Massellone tributario il più \nremoto e più settentrionale dell’Arbia. \nVi tenne innanzi tutti signoria la noblie famiglia Firidolfi \ne Ricasoli, dai quali ebbero mulino e podere in Barbischio \ni monaci di Coltibuono, e sino dal 1085 la Badia dei \nCassinensi di Firenze, che ricevè possessioni nel popolo \ndi Barbistio, nel Val d’Arno superiore e in altri luoghi del \nChainti, da Serafino di Rodolfo autore di un ramo di \nquella stessa consorteria di Baroni. \nIn seguito Barbistio passò in potere dei conti Guidi, che lo \nincorporarono al viscontado di Val d’Ambra. Dai quali \ntegoli i vassalli di Barbischio con gli altri di Moncione, \nCave e Conie si ribellarono per male reggimento , (disse \nGiovanni Villani al libro XI, capitolo 53 della sua \nCronaca) che il giovine conte Guido di Ugo da Battifolle \nfacea a’suoi fedeli d’opera di femmine. Per i quali affronti \nsi assoggettarono alla Repubblica fiorentina che li restituì \nsotto servaggio, nel 1343, tosto che regalò quei sudditi al \nconte Simone di Battifolle in ricompensa dei servigi da \nesso lui prestati alla Repubblica all’occasione di liberarla \ndalla schiavitù del duca d’Atene. \nLa parrocchia di S. Jacopo di Barbistio conta 145 abitanti.",
    "original_title": "BARBISTIO o BARBISCHIO DEL CHIANTI",
    "byte_offset": 1252817
  },
  {
    "context": "",
    "title": "BARBARASCO in Val di Magra",
    "body": "Villaggio con \nparrocchia (SS. Quirico e Giulitta) sulla destra ripa del \nfiume Magra nella Comunità, Giurisdizione e circa 3 \nmiglia toscane a settentrione maestro dell’Aulla, Diocesi \ndi Massa di Carrara, già di Sarzana, da cui è circa 12 \nmiglia toscane a settentrione-maestro, Ducato di Modena. \nFece parte del marchesato di Tresana dei Malaspina di \nMulazzo discendenti da Corrado l’antico. Questo ramo di \nTresana si estinse nel secolo XVII in Taddea figlia ed \nerede di Francesco marchese di Tresana entrata nella casa \ndei marchesi di Olivola, con cui Barbarasco ebbe in \nseguito egual sorte. – Vedere TRESANA. \nLa parrocchia di Barbarasco ha 394 abitanti. ",
    "original_title": "BARBARASCO in Val di Magra",
    "byte_offset": 1254479
  },
  {
    "context": "",
    "title": "BARBOLANA DI MONTAUTO in Val Tiberina",
    "body": "Villa \nsignorile e grandiosa sul vertice del Monte auto, dove \nrisiede il castellare e l’antica sede dei conti di Galbino, \nchiamati pure da Barbolano. – Vedere GALBINO, e \nMOTAUTO di Val Tiberina.",
    "original_title": "BARBOLANA DI MONTAUTO in Val Tiberina",
    "byte_offset": 1255187
  },
  {
    "context": "",
    "title": "BARCA (S. PIETRO IN)",
    "body": "Casale in Val d’Arbia sul \ntorrente Malena con chiesa parrocchiale nel piviere di S. \nMarcellino in Avane, ossia in Brolio, altre volte di S. \nFelice in Pincis, nella Comunità, Giurisdizione e 3 miglia \ntoscane circa a ponente di Castelnuovo Berardenga, \nDiocesi di Arezzo, Compartimento di Siena. – Formavano \nparte di questa contrada diverse ville e luoghi segnalati \nnella storia del Medio Evo, dove ebbero signoria i \nBerardenghi di origine salica, antichi conti dello Stato \nsenese. Cotesto nomignolo di Barca si dava ancora nel \nsecolo XV a un podere della nobile famiglia Tolomei di \nSiena situato nello stesso popolo di S. Pietro. \nHa una popolazione di 146 abitanti.",
    "original_title": "BARCA (S. PIETRO IN)",
    "byte_offset": 1255433
  },
  {
    "context": "",
    "title": "BARCO REALE DI ARTIMINO, e MONTI del BARCO",
    "body": "– Vedere ARTIMINO, e ALBANO (MONTE).",
    "original_title": "BARCO REALE DI ARTIMINO, e MONTI del BARCO",
    "byte_offset": 1256141
  },
  {
    "context": "nella Valle del Reno. ",
    "title": "BARDALONE (S. PAOLINO AL)",
    "body": "Vico con chiesa parrocchiale sul monte omonimo che \ndiramasi dall’Appennino di Pistoja fra i torrenti Maresca  \ne Limestre, nella Comunità, Giurisdizione e circa 4 miglia \ntoscane a scirocco di S. Marcello, Diocesi di Pistoja, \nCompartimento di Firenze. \nRisiede sulla strada Regia fra il Ponte-Petri e Gavinana, \nnel luogo dove già fu una pubblica cappella sotto \nl’invocazione di S. Maria delle Grazie ad Bardalonem nel \npiviere di Gavinana. Fu eretta in parrocchia sotto il regno \nGran Duca P. Leopoldo I. \nHa una popolazione di 472 abitanti.",
    "original_title": "BARDALONE (S. PAOLINO AL)",
    "byte_offset": 1256230
  },
  {
    "context": "nella Valle d’Ombrone pistojese,",
    "title": "BARDI (SPEDALETTO DEI)",
    "body": "popolo di S. Michele d’Agliana, Comunità, \nGiurisdizione e circa 6 miglia toscane a ostro di Montale, \nDiocesi di Pistoja, Compartimento di Firenze. – Risiede \nsulla strada Regia fra Prato e Pistoja presso il torrente \nAgna.",
    "original_title": "BARDI (SPEDALETTO DEI)",
    "byte_offset": 1256836
  },
  {
    "context": "in Val di Magra.",
    "title": "BARDINE di CECINA",
    "body": "Villa nella \nparrocchia di S. Giovanni di Cecina sulle estreme pendici \nsettentrionali dell’Alpe Apuana alla base dei poggi che \nscendono dal dorso dei monti di Carrara, nella Comunità, \nGiurisdizione e 9 miglia toscane circa a ostro di \nFivizzano, Compartimento di Pisa – Vedere Cecina di \nBardine.",
    "original_title": "BARDINE di CECINA",
    "byte_offset": 1257130
  },
  {
    "context": "in Val di Magra.",
    "title": "BARDINE DI SAN TERENZO",
    "body": "Vico \nsulla ripa destra del torrente Bardine presso alla \nconfluenza del fosso Pesciola, nella parrocchia di San \nTerenzo, Comunità, Giurisdizione e 7 miglia toscane circa a libeccio di Fivizzano, Compartimento di Pisa. – Vedere \nSAN TERENZO di BARDINE.",
    "original_title": "BARDINE DI SAN TERENZO",
    "byte_offset": 1257475
  },
  {
    "context": "sulla Pescia maggiore.",
    "title": "BARELLIA",
    "body": "Castello e borgo \nrammentato nelle carte lucchesi dei secoli X, XI, XII. Il \nPulcinelli sospettò che potesse essere un antico borgo di \nPescia. (LAMI, Hodoep.)",
    "original_title": "BARELLIA",
    "byte_offset": 1257787
  },
  {
    "context": "in Val di Serchio.",
    "title": "BARGA",
    "body": "Terra nobile popolosa, dalla  \nnatura più che dall’arte munita, capoluogo della \nGarfagnana Granducale, di Vicariato e di Comunità nella \nDiocesi di Pisa, già di Lucca, Compartimento Pisano. \nRisiede a mezzacosta dell’Appennino che scende dalla \nValle del Serchio fra i torrenti Corsonna, ed Anio nel \ngrado 28° 9’ di longitudine e 44° 4’ 6” di latitudine 20 \nmiglia toscane a settentrione di Lucca, 34 da Pisa, 64 a \nmaestro di Firenze. \nÈ di figura sferoidale con un interrotto recinto di mura e \ntre porte, circondata da due burroni che fiancheggiano due \nopposti risalti del monte Romeccio, sul cui fianco \n(ERRATA: meridionale) settentrionale essa giace. Le sue \nstrade sono per lo più scoscese, lastricate; è priva di \ngrandi piazze, se si eccettui il Prato detto già l’Arringo, \ndavanti alla chiesa maggiore. Vi sono però molte buone \nfabbriche, varj palazzi e chiese assai decenti e spaziose, \ndelle quali la più ragguardevole e la più vasta è quella \ndella Collegiata. \nL’origine di questa Terra è ignota, quantunque il suo \nnome sia di antica data, da non confondersi però col \nSaltus et praedia Bargae della Tavola Velejate, nè con \naltre Barghe, e Bargi situate in provincie e distretti \ndiversi. \nQuindi rendesi incerto, se alla Barga di Garfagnana, o a \nquella già da lunga età distrutta nel Pietrasantino, riferisca \nil paese di Barga rammentato nell’istrumento di \nfondazione della Badia di Monteverdi all’anno 754, \nquantunque lo diano a sospettare i possessi che aveva in \nGarfagnana quell’illustre longobardo, e i luoghi \nLupinaria, Siricagnana  e altri della stessa valle ivi \nnominata. \nCiò che  indubitato apparisce si è, che di questa Barga si \ndiscorre in varie pergamene del secolo X dell’Archivio \nArcivescovile di Lucca, quando era invalso l’uso di \ninvestire i secolari dei più ricchi benefizi ecclesiastici, \ncedendo loro una gran parte delle rendite, decime e beni \nspettanti alle chiese. Per tal modo la potente famiglia \nlucchese dei Rolandinghi consorte dei nobili di Versilia \nsignoreggiò sino da quella età nel territorio di Barga e di \nCoreglia, specialmente dopo avere ottenuto a enfiteusi dai \nvescovi di Lucca i beni, l’entrate e l’oblazioni che il \npopolo retribuiva alla pieve del Barghigiano distretto \nsituata allora nel castello di Loppia. \nSino dal 956 uno di questi Visconti (Gio. di Rodilando di \nConimondo) permutò con Corrado suo fratello vescovo di \nLucca beni posti in Val d’Arno a S. Maria a Monte, e \nnella maremma di Populonia. \nNel 982 Gio. di Rodilando ricevè ad enfiteusi dal vescovo \nlucchese Teudegrimo molti beni spettanti alla pieve di \nLoppia, mentre 6 anni dopo il di lui figlio Rodilando \nottenne dal vescovo Gherardo altre sostanze insieme con \nle oblazioni consuete farsi alla chiesa plebana dagli \nabitanti di Loppia, di Barga, Ariana, Sommacologna, \nAlbiano, Trepignana, Gragno, Tiglio, Coreglia, \nLupinaria, Pedona, Campo S. Pietro, Castelvecchio , e di \naltri villaggi e chiese dipendenti allora da quel piviere. – \nMentre la famiglia lucchese de’Rolandinghi continuava a \ngodere de’frutti, sostanze, decime col giuspadronato della \npieve di Loppia, la Repubblica Lucchese esercitava la \npolitica giurisdizione sopra il popolo di Barga con \nl’annuenza degl’imperatori o dei Marchesi di Toscana \nloro vicarj. Fu nel 1390 quando Giovanni vesvcovo di \nLucca, con sua bolla spedita li 23 di Gennajo all’ultimo \nPievano di Loppia traferì i titoli, giurisdizione e beni della \npieve di Loppia nella chiesa de’SS. Cristoforo e Jacopo a \nBarga, per essere questa in luogo più domestico e assai \npopolato, cui già da gran tempo innanzi era stato \naccordato il fonte battesimale, mentre all’opposto l’antica \npieve col castello stesso di Loppia trovavansi per cagione \ndi guerre già da 50 anni devastati e deserti di abitanti. \n(PACCHI, Ricerche storiche della Garfagnana)  \nInfatti la pieve ora collegiata di Barga, chiamata \nvolgarmente il Duomo, è un tempio vasto e grandioso, il \nquale, sebbene dopo quel secolo sia stato ampliato in \nlunghezza, ciò non onstante, dallo stile architettonico e \ndalle rozze sculture dell’antico pulpito, vi è argomento da \ncongetturarlo anteriore non poco alla bolla sopracitata, ed \nal secolo XIV. \nPoiché la stessa chiesa è costruita di pietre squadrate di \ntravertino, a tre navate, divisa in due piani con archi a \nsesto intero, i quali riposano sopra pilastri, con finestre in \norigine lunghe e strette a guisa di feritoje. Oltre agli \naccennati due piani, vi è un terzo divisorio più elevato, \nsull’idea di alcune basiliche e antiche chiese del \nCristianesimo. Quest’ultimo è separato dai piani inferiori \nmediante un alto parapetto di marmo posato sopra \nl’ultimo scaglione del secondo ripiano con un’apertura o \ncancello per ciascuna navata. Siffatto disegno indica agli \nartisti che la fabbrica possa rimontare ai primi secoli dopo \nil mille, e innanzi che fosse in voga la costruzione di archi \na sesto acuto. – Fra gli oggetti di maggior pregio, oltre il \nbattistero antico di marmo bianco di figura esagona in \nforma di gran vasca, merita di essere citato un pulpito \nparimenti di marmo, sorretto da colonne che hanno per \nbase de’leoni ed altri animali, sull’idea dei pulpiti di \nSiena e Pisa, sebbene per merito di arte a questi di gran \nlunga inferiore. \nVi è un bellissimo ciborio di terra della Robbia ad uso \ndegli olj santi, e un quadro gigantesco all’altar maggiore, \nrappresentante S. Cristoforo al passaggio del Giordano, \nopera pregevole del lucchese Stefano Tofanelli, sostituita \nalla colossale figura di legno che rappresentava un più che \nstraordinario Santo. \nIl capitolo delle Collegiata di Barga è composto di 12 \ncanonici con tre dignità e 10 cappellani, oltre quelli ab \nextra . La prima dignità è quella del Preposto che è pure il \nPievano, la cui giurisdizione ecclesiastica da gran tempo è \ncircoscritta alla Garfagnana Granducale, ossia al Vicariato \ndi Barga consistente in sette parrocchie. – Vedere il \nQuadro in calce al presente articolo. \nCome vicaria dei re d’Italia, piuttosto che signora assoluta \ndella Garfagnana, la famosa contessa Matilde spedì a \nfavore dei Barghigiani un privilegio rammentato e confermato nel 1185 (4 luglio) dall’imperatore Federigo I \nal comune e consoli di Barga, ben diverso dal castello di \nBargi, che Federigo II, nel 1220, rilasciò al pontefice \nOnorio III come parte delle terre appartenute alla contessa \nMatilde. Il quale castello di Bargi, nell’anno appresso \n(1221) dallo stesso pontefice fu ceduto in feudo con altri \nluoghi dell’Appennino pistojese al conte Alberto di \nMangona, non senza ostacolo del Comune di Pistoja che \npensò a rivendicarli. (Vedere Fossato, Treppio e Torri \nsulla Limentra). – Che la Terra di Barga dipendesse dal \ngoverno lucchese anche sotto i marchesi di Toscana \nsuccessori delle nominata Contessa lo provano le \ncronache, e gli annali pisani e lucchesi, specialmente \nall’anno 1169, allorchè i Barghigiani impresero a \nsostenere il partito dei loro cattani fatti ribelli alla madre \npatria, e da essa ben presto puniti con la demolizione delle \nloro torri. Tentarono nuovamente di emanciparsi da quella \ncittà all’anno 1185, epoca alla quale Federigo I esentò i \npaesi della Garfagnana e i loro nobili dalla soggezione dei \nLucchesi, affidandone il governo a un vicario regio nella \npersona del suo cortigiano Guglielmo marchese di \nPallodi. \nIl diploma contemporaneamente da quel sovrano \naccordato ai Barghigiani è diretto ai consoli di quella \nTerra, ed è una prova non dubbia che sino ai tempi della \ncontessa Matilde esisteva in Barga un corpo decurionale, \nuna civile magistratura, indipendente da signorie baronali \ne dalla stessa Repubblica di Lucca. Alla quale ultima per \naltro il popolo di Barga per influenza politica ed \necclesiastica per varj secoli fu soggetto, e ad essa \nconservossi ligio e devoto. – Che i lucchesi innanzi e \ndopo l’anno 1885 esercitassero l’alto dominio sul \nterritorio Barghigiano, lo dice il fatto del 1209, quando i \nconsoli di Lucca in presenze dell’imperatore Ottone IV \ndichiararono a nome del loro Comune di annullare tutti i \npatti, i giuramenti e ogni politica giurisdizione sopra i \npopoli della Garfagnana, mentre pochi mesi innanzi i \nbarghigiani avevano dovuto per giuramento obbligarsi di \npagare i dazi e le collette imposte o da imporsi dalla \nRepubblica medesima.(PTOLOM., Annal. Lucens. \nPACCHI, Op. cit.) \nNon è per altro che i reggitori di Lucca intendessero di \nbuona voglia rinunziare ai loro diritti; o almeno non lo \nlascia credere la storia, la quale ci avverte di nuovi \ngiuramenti di obbedienza prestati dai Barghigiani durante \nla ribellione promossa nella Garfagnana dalla Corte di \nRoma per l’eredità della contessa Matilde. Per effetto di \nche il pievano di Loppia fomentò nel 1230 i popoli del \nsuo piviere (del Barghigiano) ad allontanarsi \ndall’obbedienza del proprio vescovo e del governo \nlucchese. Lo che fu cagione che da Lucca accorressero \narmati a vendicarsi del pievano e dei ribelli che posero in \ncatene, e il paese di Loppia con il suo contado a ferro e \nfuoco. (PTOLOM. e BEVERINI, Annal. Lucens. Libro 3) \nEra troppo naturale che ciò dovesse eccitare l’ira del \npontefice Gregorio IX, il quale fulmino dal Laterano (28 \nmarzo 1231) una bolla d’interdetto contro i Lucchesi; per \ncui Barga in quell’anno assistita dai Pisani e dai Pistojesi \nsi ribellò e sostenne un ripetuto assedio, sino a che nel \n1234, il Comune di Lucca riconciliatosi con Gregorio IX, \nmomentaneamente gli rilasciò la Garfagnana con la Terra \ne il distretto di Barga. La quale provincia fu dai Lucchesi \nriottenuta per danari da Federigo II, con tutto che questi \nne avesse investito Enzio suo figliuolo naturale. (PETR. \nDe VINEIS, Epist.). – Le torbide fazioni di quel secolo \nsuscitarono nuove dissensioni fra i popoli della \nGarfagnana; e Barga per un istante ricusò obbedienza ai \nLucchesi, cui si sottomise nel 1272 dopo la minaccia di \nun altro assedio. Con tutto ciò il dominio della medesima \nTerra non fu per lungo tempo tranquillo; e nuova \noccasione di dissapore, e di rivolte, nel 1298, si suscitò fra \nla Vicarìa di Barga e l’altra di Castiglione, per motivo di \nconfini tra il distretto Barghigiano e dei limitrofi popoli di \nTrepignana e di Silico. Per le quali sommosse i Lucchesi \ndiressero 2700 soldati alla volta di Barga che assediarono, \nassalirono e quindi le sue mura castellane smantellarono. \n(PTOLOM. Annal. Lucens.) \nDal 1298 sino alla morte di Castruccio (1328) Barga restò \ntranquilla e sottoposta al governo di Lucca che ne aveva \ngià costituita una Vicarìa governativa. \nMancato però quel famoso capitano, i Barghigiani si \ndiedero sotto l’accomandigia de’Fiorentini che vi \nspedirono un presidio, assediato ed espulso ripetutamente \ndi là dall’oste lucchese nel 1331, e nel 1332. (AMMIR. \nIstor. fior.) \nRitolta nel 1340, barga restò liberamente ai Fiorentini \ndopo il trattato di compra stipulato nel 1341 con Mastino \ndella Scala allora signore di Lucca. Non ostante ciò \ntentarono di travagliare Barga cingendola di assedio, ora \nFrancesco Castracani (1352), ora i Pisani (1359 e 1363) \ncon numerosa soldatesca, sempre valorosamente battuti e \nfugati non solamente dai militi fiorentini, ma dal popolo \nstesso Barghigiano assistito negli assalti più feroci dalle \nsue donne (AMMIR. Op. cit.) Raro esempio di virtù che \nonora la costante fedeltà di un popolo verso i suoi \ngovernanti, ad onta degl’intrighi politici e dei partiti che \nsino d’allora sotto nome di guelfi e ghibellini, di liberali e \naristocratici, di papalini e imperiali mettevano a \nsocquadro l’Italia intiera! \nFu appunto uno di questi partiti seguace del ghibellinismo \nquello che al principio del scolo XV tentò di sollevare e \nsorprendere Barga per toglierla al Comune di Firenze; ma \nben presto riparò all’ardita trama de’fuorusciti il capitano \ndi Barga col pronto castigo dei sediziosi. \nUn più poderoso esercito condotto da valentissimo \nCapitano era corso dalla Lombardia in Garfagnana per \nespugnare Barga nell’inverno del 1438, ma gli assedianti \nsoccorsi dai Fiorentini diedero al Piccinino una tale \nlezione sotto le mura di questa Terra, che lo costrinsero a \nlevarsi dal campo in rotta, con vergogna e con perdita di \nmolta sua gente. (AMMIR. l. c.) – Un solenne elogio \ndella fedeltà e valore de’Barghigiani tramandarono ai \nposteri li storici fiorentini all’anno 1554, allorchè Piero \nStrozzi corse con le sue squadre dal senese contado in \nGarfagnana, dove mise ogni cosa in pericolo col timore \nsoprattutto che Barga, per essere spiccata da tutto il \ndominio fiorentino e accerchiata dai Lucchesi e dai \nModenesi, non venisse in mano de’Francesi. Né si temeva \n(sono le parole dell’Ammirato) dei Barghigiani, uomini \navvezzi alla guerra e soprattutto animosi e fedeli: ma \nquesto non bastava per essere la muraglia vecchia e \ndebole, e perché essendo alcun fuoruscito di fuori avria \navuto caro che la sua patria si volgesse a parte francese. \nCiò non ostante nulla potè smuovere i Barghigiani dalla loro fedeltà; e vane furono le ampollose parole del \ngenerale Foreaux allora che tentò gli animi di quei \nterrazzani, promettendo loro libertà e grandi cose. \n(AMMIR., Istor. fior. Libro 34) \nAssicurato il trono Granducale alla casa Medici, i \nBarghigiani non ebbero più occasione di temere per essi \nnè per i destini politici della loro patria, sì che questa, \nrispettata dai popoli e dai vicini potentati, aumentava \nognora più d’industria, di commercio e di popolazione; \nnon essendo di gran conto alcuni passeggieri dissapori \ncon i Modenesi e i Lucchesi per diritti di pascoli sopra \nalcuni appezzamenti di territorio posti sulla schiena \ndell’Alpe di Barga e sul monte di Gragno. \nL’amore per le belle arti distinse di buon’ora i \nBarghigiani nei monumenti della loro patria. Lo dice la \nloro chiesa maggiore, e molti altri edifizi pubblici e \nprivati; lo dicono tanti oggetti pregevolissimi di scultura \ndi terra detta della Robbia, sparsi in varie loro chiese, e \npiù che altrove in quella suburbana di S. Francesco. Ma il \ncapo lavoro in questo genere è nel gran quadro dell’altar \nmaggiore al Conservatorio delle Clarisse. \nUn argomento plausibile, che questo genere di plastica si \nlavorasse anche in Barga, ce lo fornisce un quadro \nincompleto murato in una parete del chiostro del \nsoppresso convento di S. Francesco, il quale non ebbe che \nuna sola cottura, e conseguentemente restò privo della \nsuccessiva vernice invetriata. \nQuesta Terra diede alla diplomazia lucchese un Simone \ndetto da Barga, che concluse la pace nel 1364 fra i \nLucchesi, i Fiorentini ed i Pisani. Figurò nelle armi quel \nGaleotto che fu nel 1527 comandante delle fortificazioni \ndi Livorno, e fautore del partito repubblicano contro \nCosimo I. Nelle lettere è celebre quel Pietro Angelio che \ndalla patria fu detto Bargeo, autore della nobile famiglia \npisana dei marchesi Angeli, possessori del più grandioso \npalazzo di Barga. Finalmente derivò di costà quel \nBolognino di Barghesano, che da Lucca portò l’arte della \nseta a Bologna, dove ottenne licenza nel 1341 di costruire \nil primo filatojo. (ALIDOSIO, Stor. di Bologna.)  \nComunità di Barga. – Il territorio comunitativo di Barga \noccupa una superficie di 22375 quadrati, dei quali 1043 \nsono occupati da alvei di fiumi e torrenti e da pubbliche \nstrade. Ha una popolazione di 6790 abitanti, a ragione di \n252 persone per ogni miglio quadrato di suolo imponibile. \nLa figura topografica del suo territorio si accosta a quella \ndi un parallelogramma, i cui lati minori sono volti, uno a \nmaestro sulla schiena dell’Appennino, l’altro a scirocco \ncosteggiato dal fiume Serchio, mentre le più estese \nfiancate guardano dal lato orientale, i paesi di Coreglia e \ndei Bagni di Lucca in Val di Lima, e dalla parte \noccidentale la Garfagnana modenese. Confina con il \nDucato di Lucca e con la Garfagnana estense per tutti i \nlati che acquapendono nella valle del Serchio: il solo \ndorso dell’Appennino Barghigiano tocca la comunità \ndella Pieve a Pelago spettante alla provincia lombardo-\nmodenese del Frignano. \nA partire dall’Alpe di Barga, serve di linea di \ndemarcazione, dal lato occidentale la via modenese detta \ndel Casone, la quale viene da S. Anna di Pelago e da S. \nPellegrino, esce dal confine Barghigiano alle sorgenti del \nrio della Foce, dove lascia la Garfagnana estense e trova \nquella lucchese compresa nella comunità di Galicano. \n\nCon questa scende dal monte dell’Uccellina lungo il \ntorrente di Trepignana sino al suo sbocco nel fiume \nSerchio dirimpetto al villaggio di Fiattoni. Di là \nseguitando la corrente dello stesso fiume attraversa dopo \nun miglio la confluenza del torrente Corsonna e prosegue \nper altre 4 miglia sino alla foce dell’Ania nel Serchio di \nfronte a quella del torrente di Torrita Cava. \nCostà ripiega da libeccio a scirocco per rimontare verso la \nsorgente dell’Ania medesimo, il qual torrente oltrepassa al \npoggio di Bacchionero  per accostarsi presso alla sommità \ndell’Alpe di Cacciaja  al giogo del Saltello , avendo in \ntutto questo tragitto a confine le Comunità lucchesi del \nBorgo a Moriano e di Coreglia. \nDal giogo del Saltello presso le Tre Potenze s’inoltra nella \nprovincia modenese del Frignano per termini artificiali \nsino alla sponda orientale del Lago Santo, il cui emissario \ngli serve di confine per il retto tramite di quasi un miglio, \ne quindi lo abbandona per dirigersi da scirocco a grecale \ncorrendo per circa miglia 2 e 1/2 sulle spalle di monte \nSpicchio, e cavalcando il rio delle Fontacce, che è il più \nremoto e più alto tributario del fiume Scoltenna. \nOltrepassato di mezzo miglio le Fontacce, ripiega ad \nangolo retto verso la serra detta di Mont’Alto per una linea \nartificiale della lunghezza di un miglio, donde per lo \nsprone medesimo s’innoltra da ostro a ponente sino alla \nvia del Casone per congiungersi al luogo del distacco \nsopra designato. \nSulla destra ripa del Serchio dirimpetto alla borgata delle \nFornaci avvi lo scosceso poggio denominato Monte di \nGragno. Esso è attraversato dal fosso di Bolognana  e \ndalla strada che conduce per Gallicano nella Garfagnana. \nLa sua parte superiore coperta di pascoli e di selve è il \nluogo contenzioso per antichi diritti di pascolo e di \nlegnatico fra il popolo di Barga e quello del Comune \nlucchese di Gallicano. \nFra le diverse strade che attraversano il territorio \nBarghigiano due sole sono rotabili. Queste partono da \nquella che dai Bagni di Lucca per Fornoli e rasenta la \nsinistra sponda del Serchio, passa l’Ania sopra un ponte \ndi pietra, e giunta al borgo delle Fornaci si dirama in due \ntronchi, uno dei quali piega a settentrione rimontando sul \ndestro lato (ERRATA: del torrente Tiglio) del Castello di \nTiglio alla pieve antica di Loppia, di dove si volge a \nmaestro sino a Barga, mentre l’altro ramo continua per la \npianura lungo il Serchio sino presso a S. Pietro al Campo. \n– Le altre vie comunali sono mulattiere, compresa l’antica \nstrada che dalle Fornaci per il poggio di Giovicchia porta \nal capoluogo. \nIl territorio di Barga conta 4 castelli, Albiano, \nCastelvecchio, Sommo Cologna, e Tiglio. Quelli di \nCalavorno, di Catarozzo, e di Loppia sono diroccati. \nHa inoltre due borghi, le Fornaci, nella pianura del \nSerchio, e il Giardino, che forma il popoloso subborgo \noccidentale di Barga, diviso dalla Terra mediante il \nprofondo canale di Fontana Maggio cavalcato da un \naltissimo ponte. \nI villaggi di Seggio, di Pedona e di S. Pietro al Campo \ntraggono profitto con i loro mulini, polveriere e ferriere \ndalle acque che fornisce ai due primi il torrente Ania, al \nterzo il Corsonna. \nGettando un colpo d’occhio sulla natura del terreno che \nriveste la superficie montuosa di questa parte di Appennino, sebbene si riconosca il di lui suolo \nappartenere in generale alle tre rocce fondamentali che \ncostituiscono la struttura visibile delle nostre montagne, \nconsistenti in macigno, cioè, galestro o marna schistosa e \ncalcareo compatto, pure questi monti sono tra i pochi \ndella catena principale, dove s’incontrano tali alterazioni \ndalla natura in quel terreno operate, che ne restarono \nsorpresi i naturalisti toscani i più insigni della nostra e \ndella passata età. \nIo non dirò di quei ciottoli conglomerati che ricuprono \ncostà come in molte altre località della Toscana la parte \nesteriore dei poggi ed anche le loro sommità, senza \nindizio di correnti superiori e di agenti meteorologici che \npotessero costassù trascinarli; comecchè essi soli siano un \nsegnale quasi sicuro di subita catastrofe fisica del suolo, \no, di un vicino passaggio di rocce di formazione, qualità e \nstruttura diversa. Dirò solamente di quei diaspri sanguigni \nvenati e conspersi di candido quarzo, resi celebri per i \nlavori della preziosa Cappella Reale di S. Lorenzo a \nFirenze.  \nL’arenaria calcarifera a grossi frammenti (pietra forte dei \nFiorentini) costituiesce la porzione più estesa e superiore \ndel Barghigiano. Questa roccia alterna qui, come altrove, \ncon strati più o meno sottili e ripetuti di schisto marnoso \n(bisciajo dei Toscani), il quale a luoghi si carica di calce e \nprende l’aspetto di ciò che fra noi appellasi galestro , \nmentre a queste due rocce comunemete sottentra e resta \nad esse inferiore il calcareo compatto (alberese o \ncolombino). \nIn mezzo a questo terreno si è formato il diaspro in \nquestione, il quale, disposto a strati di varia inclinazione, \ncolore e qualità, trovasi allo scoperto un miglio o poco più \na levante di Barga lungo il canale corroso dalle acque \ndella Loporella e della Lopora , sotto il poggio di \nGiuncheto. – Ascendere dal soppresso romitorio di S. \nAnsano, la disposizione geognostica di tali rocce mi \nconparve nell’ordine seguente, a comincia re dall’alto in \nbasso. \n1. Arenaria-calcarifera fissile in strati che presentano \nun’inclinazione dal S. al N. variabile dai 25 sino ai 45 \ngradi. \nEssa roccia alterna con strati di argilla-calcare, colore \ngrigio olivastro. \n2. Schisto calcareo-argilloso aderente alla lingua, di \ncolore rosso paonazzo e più compatto del precedente, dal \nquale talvolta è intersecato, ma esternamente friabile. \n3. Schisto ardesiaco di colore piombino a contatto con \nquello del n.° precedente. \n4. Diaspro sanguigno con vene e macchie di quarzo \nbianco a contatto immediato dello schisto ardesiaco del \nn.° 3; a cui fa passaggio per una visibile graduazione. \n5. Pudinga diasprina composta di ciottolj arenari e \ncalcarei conglutinati dal sugo quarzoso infiltratovi dai \nsuperiori o dai più interni strati di quel terreno. – Ciò \nchiaramente si mostra nel torrente Loporella, e alla sua \nconfluenza con il Lopora grande, sotto a cui subentra la \nseguente roccia: \n6. Arenaria calcarea consimile al n.° 1. \n7. Calcarea stratiforme compatta. \n8. Pudinga diasprina a grandi massi. \n9. Cave abbandonate che fornirono alla Cappella \nde’Principi di Firenze il diaspro sanguigno e agatato \nsparso di vene e di macchie di quarzo candido, con cavità \ne geodi ripiene di terra argillosa rossigna. \nUna metamorfosi geologica, un fenomeno \nimportantissimo, che può dirsi tuttora un mistero della \nnatura, come si è questo del visibile passaggio di una \nroccia di natura argillo calcarea compatta a quello di una \nmassa quarzosa e cristalliana, non è l’unico esempio che \nci offrano i monti della Toscana relativamente a una \nsimile pietrificazione. \nNell’Appennino di Pontremoli, fra questa città e il \ndistretto di Zeri lungo il vallone del fiume Gordana, nel \ngiugno del 1832, riscontrai questo stesso fenomeno al \nluogo conusciuto col nome di Stretti di Giareto, circa 3 \nmiglia toscane a libeccio di Pontremoli. È costà dove \nvedesi alli strati di arenaria-calcarifera subentrare una \nbreccia con frammenti angolari di argilla calcareo-\nschistosa di colore olivastro, la quale gradatamente si \ncolorisce in lilla e quindi in paonazzo, indurando di più in \npiu, sino a che la stessa roccia, alla grotta de’Saracini , fa \npassaggio alla selce cornea e finalmente al diaspro color \nlacca ricco di venature e di macchie di quarzo candido \ncon ingemmamenti e filoncini di ferro ossidulato. (Vedere \nPontremoli Comunità; una memoria del professore P. \nSAVI, nel Giornale Pisano n.° 50, e una mia nota sulla \nsolubilità naturale della silice nei terreni calcarei, \nnell’Antologia del dicembre 1824.) \nUna delle circostanze meritevoli di essere quì avvertite si \nè quella di trovare nei monti di Barga molte concrezioni \nstalattitiche e tartarose a segno da porle in uso per \nmateriale nelle fabbriche. \nCiò che dà a congetturare la preesistenza nelle viscere di \nquel suolo di acque acidule termali, causa di \ndecomposizioni reciproche e di emanazioni di acido \ncarbonico, acido riconosciuto suscettibile di sciogliere la \nsilice, massimamente quando vi si unisce il concorso di \nalcuni ossidi terrosi e metallici, fra i quali è nel caso \nnostro da valutarsi precipuamente la presenza dell’ossido \ndi ferro. – \nQuindi si comprende in qual modo possa essersi insinuato \nil solfato di calce (gesso) in alcuni strati di schisto rosso \nnel terreno diasprino di Barga, siccome ve lo riscontrò il \ncelebre Giovanni Targioni ne’suoi Viaggi per la Toscana. \nInfatti è noto ai Barghigiani che nei contorni di Giuncheto \npresso le sergenti della Loppora  sgorgava nei tempi \nandati una consimile acqua acidula-termale, oggi perduta. \n– Segni visibili di depositi tartarosi si trovano tuttora \nnell’alveo stesso del torrente Corsonna, i cui ciottoli \nveggonsi ad acque basse incrostati da un tartaro candido \nfarinaceo. \nFra Barga (ERRATA: e il torrente Tiglio) e il Castello del \nTiglio sotto un grès secondario si nascondono straterelli \ndi lignite impregnati di solfo e di bitume, in uno stato \nincompleto di carbonizzazione. Essi conservano tutte le \ntracce fibrose, e la struttura delle piante alpine cui \nappartennero. \nAlla distruzione delle selve, che in epoche remotissime \noperò la natura, si unì a’tempi nostri quella sollecitata \ndagli uomini col tagliare le boscaglie di faggi e di abeti a \ndanno della sottostante valle, latamente invasa da \nimmense pietre rotolate e disperse nell’ampio letto del \ntorrente Corsonna. \nChe però nella parte superiore dell’alpe di Barga altro non restano che le antiche ceppaje di faggi coi loro rampolli in \nmezzo a pascoli naturali popolati nell’estate da mandre di \npecore reduci dalle maremme. \nLa lana, il cacio e la vendita degli agnelli costituisce un \nramo importante della pastorizia di quella popolazione. –  \nLa parte inferiore dei monti è generalmente coperta di \nselve di castagni, che è la maggiore risorsa e il vitto quasi \nunico dei campagnoli Barghigiani, ai quali non resta che \npoca pianura lungo il Serchio, coltivata a cerali, a canapa, \na mais, a panico ecc. mentre nelle colline tufacee presso al \ncapoluogo, e nelle vicinanze dei villaggi si veggono molti \nvigneti, qualche oliveto, terreni appoderati e sparsi di \ngelsi, e di altri alberi da frutto. – Di tutti questi prodotti \navanzano al consumo la farina dolce, il legname di \ncastagno e di faggio ridotto ad uso di vari lavori, il vino, e \nla canapa. \nLa quale ultima si esita in parte all’estero convertita in \ntela canapina o in mezza lana, unita in questo caso alla \nlana indigena. \nIl popolo Barghigiano è di una costituzione robusta, di \naspetto lieto, vivace, attivo, industrioso e contento del suo \nstato. Offre a lui motivo di essere tale l’aria elastica che \nrespira, la qualità e semplicità dei cibi di che si nutre, la \ncopia e  salubrità delle acque che beve, accompagnata non \ndi rado dal vino sincero delle loro cantine, e finalmente le \nleggi benefiche e liberali che patrocinano la sua industria, \nnel tempo stesso che sgravano ogn’individuo dai pesi \ndoganali e da altre regalìe in vista appunto delle posizione \ndi questo distretto isolato dal territorio riunito del \nGranducato. \nAlla poca fertilià del suolo, che è insufficiente all’attuale \npopolazione, supplisce l’industria e il commercio; \nimperocchè i villici del Barghigiano, ad imitazione dei \nloro vicini, vanno a procurarsi lavoro nelle parti \nmeridionali della Toscana, dove un buon numero di \nquegli alpigiani sogliono svernare e riportare lucro ai \npropri lari nella calda stagione. \nIn Barga esistono varie tratture di filugelli, la cui \npropagazione va ognor più prendendo piede fra quegli \nabitanti. Vi si trovano inoltre molti telaj da tessere \ncanapine e mezze lane, tre tintorìe, diverse fabbriche di \ncappellidi feltro, una concia di pelli, un mangano, e lungo \ni torrenti Ania e Corsonna tre polveriere e una ferriera con \ndiversi mulini. \nNella montagna si lavorano seggiolami ed altri utensili \ndomestici col legno di faggio o di castagno. \nVi è ogni venerdì un mercato, al quale concorrono gli \nabitanti dei paesi limitrofi. L’esenzione delle gabelle \nravviva il traffico di questa Terra, dove hanno luogo due \nfiere annue sotto il dì 16 e 30 agosto. \nDopo che Barga col suo territorio venne aggregata al \ndominio fiorentino, essa fu dichiarata residenza di un \nCapitano, quindi di un Vicario R. di 5. classe, il quale \ngiudica in prima istanza nel civile e nel criminale \ncoll’appello alla Rota di Pisa. Vi è una cancelleria \ncomunitativa di 3. classe che serve a questa sola \nComunità. – Risiedono pure in Barga un ricevitore del \nRegistro, un ajuto ingegnere e un ministro di Posta. La \nconservazione delle Ipoteche è in Pisa \nLa Comunità mantiene due medici e un chirurgo, e per \nl’istruzione elementare dei giovinetti due maestri, mentre \nle fanciulle hanno gratuito ammaestramento dalle Clarisse \ndi quel conservatorio. Vi è inoltre un piccolo teatro e \nun’accademia letteraria. \nEsistevano in Barga due conventi di Regolari. Uno era di \nAgostiniani Eremitani scesi nel 1369 dentro Barga \ndall’antico romitorio di Giuncheto, soppressi nel 1783, e \nconvertita la loro casa nel palazzo comunitativo. L’altro \nconvento fu abitato dai frati zoccolanti sino al 1809. Esso \nesiste fuori dalla porta detta Mancianella, dove il \nforestiere può tuttora contemplare tre belli quadri e due \nstatue di terra della Robbia. \n \nQUADRO della popolazione della Comunità e Vicariato \ndi BARGA a tre epoche diverse \n \nPopolazione del 1551 \n \n- La Terra di Barga e sua Giurisdizione, abitanti n° 3511 \n- Sommo Cologna, abitanti n° 384 \n- Totale abitanti n° 3895 \n \nPopolazione del 1745 per parrocchie \n \n- nome del luogo: Albiano, titolo della chiesa: S. Michele \n(Cura), Diocesi cui a detta epoca era soggetto: Lucca, \nabitanti n° 196 \n- nome del luogo: BARGA, titolo della chiesa: S. \nCristofano (Colleg.), Diocesi cui a detta epoca era \nsoggetto: Lucca, abitanti n° 1830 \n- nome del luogo: Campo, titolo della chiesa: S. Pietro al \n(Cura), Diocesi cui a detta epoca era soggetto: Lucca, \nabitanti n° 575 \n- nome del luogo: Castelvecchio, titolo della chiesa: S. \nNiccolò (Prioria), Diocesi cui a detta epoca era soggetto: \nLucca, abitanti n° 278 \n- nome del luogo: Loppia, titolo della chiesa: S. Maria \nAssunta (già Pieve), Diocesi cui a detta epoca era \nsoggetto: Lucca, abitanti n° 834 \n- nome del luogo: Sommo Cologna, titolo della chiesa: S. \nFrediano (Prioria), Diocesi cui a detta epoca era soggetto: \nLucca, abitanti n° 582 \n- nome del luogo: Tiglio, titolo della chiesa: S. Giusto \n(Cura), Diocesi cui a detta epoca era soggetto: Lucca, \nabitanti n° 635 \n- Totale abitanti n° 4930 \n \nPopolazione del 1833 \n \n- nome del luogo: Albiano, titolo della chiesa: S. Michele \n(Cura), Diocesi cui a detta epoca era soggetto: Pisa (per \npermuta seguìta nel 1789), abitanti n° 243 \n- nome del luogo: BARGA, titolo della chiesa: S. \nCristofano (Colleg.), Diocesi cui a detta epoca era \nsoggetto: Pisa (per permuta seguita nel 1789), abitanti n° \n- nome del luogo: Campo, titolo della chiesa: S. Pietro al \n(Cura), Diocesi cui a detta epoca era soggetto: Pisa (per \npermuta seguita nel 1789), abitanti n° 792 \n- nome del luogo: Castelvecchio, titolo della chiesa: S. \nNiccolò (Prioria), Diocesi cui a detta epoca era soggetto: \nPisa (per permuta seguita nel 1789), abitanti  n° 353 \n- nome del luogo: Loppia, titolo della chiesa: S. Maria \nAssunta (già Pieve ora Prioria), Diocesi cui a detta epoca era soggetto: Pisa (per permuta seguita nel 1789), abitanti \nn° 1473 \n- nome del luogo: Sommo Cologna, titolo della chiesa: S. \nFrediano (Prioria), Diocesi cui a detta epoca era soggetto: \nPisa (per permuta seguita nel 1789), abitanti  n° 536 \n- nome del luogo: Tiglio, titolo della chiesa: S. Giusto \n(Cura), Diocesi cui a detta epoca era soggetto: Pisa (per \npermuta seguita nel 1789), abitanti n° 883 \n- Totale abitanti n° 6790",
    "original_title": "BARGA",
    "byte_offset": 704094
  },
  {
    "context": "",
    "title": "BARGA DI VERSILIA",
    "body": "– Luogo esistito nel Pietrasantino, \nsotto la pieve di S. Felicita di Val di Castello, altrimenti \ndetta di Massa di Versilia. Trovasi rammentata questa \nBarga in varie carte lucchesi, una delle quali dell’anno \n1018 (20 novembre) quando Grimizzo vescovo di Lucca \nallivellò ai figli di Donnuccio, stipite dei nobili Porcaresi \ndel Poggio la metà delle rendite e possessioni spettanti \nalla chiesa plebana di S. Felic ita e S. Giovanni Batista in \nVersilia, con le decime dovute dagli abitanti di Val di \nCastello, Farnocchi, Pomezzana, Ortigeto, Stazzema, \nGricciano, Barga, Sala, Nebbiano, Monte Preiti, ed altri \nluoghi a quell’epoca compresi nell’anzidetto piviere: il \ntutto per l’annuo tributo di soldi 10 lucchesi. – In seguito \nvi ebbero podere i conti di Valecchia, e quindi la nobile \nfamiglia lucchese degli Streghi, alla quale appartenne \nAlessandro Streghi oriundo da Barga, autore nel secolo \nXV, d’una storia inedita di Lucca in versi. (Memor. \nLucch. T. II e IX.) – A questo luogo di Barga, potrebbe \nriferire un diploma concesso da Ottone III (anno 999) al \nmonastero di S. Ponziano di Lucca, cui donò la chiesa di \nS. Vito in loco qui dicitur Barca; seppure non era il S. \nVito alla barca d’Arno a Santa Croce sotto Fucecchio. \n(LAMI, Mon. Eccl. Flor.) – Vedere S. CROCE",
    "original_title": "BARGA DI VERSILIA",
    "byte_offset": 1291004
  },
  {
    "context": "",
    "title": "BARGECCHIA di GARFAGNANA",
    "body": "Villaggio in Val di \nSerchio alla sinistra di questo fiume con chiesa \nparrocchiale (S. Regolo) nel piviere e Comunità di Pieve-\nFosciana, Giurisdizione e 3 miglia toscane a settentrione \ndi Castelnuovo, Diocesi di Massa Ducale, già di Lucca, \nDucato di Modena. È posto in una propaggine \nmeridionale dell’Alpe di S. Pellegrino, fra Sillico, \nCeserena e Pieve-Fosciana. È rammentata la sua chiesa in \nuna bolla del 1168 (23 dicembre) spedita da Alessandro \nIII al pievano della Pieve Fosciana. Il castello di \nBargecchia della Garfagnana è notato nella Bolla d’oro di \nCarlo III (1376) fra i luoghi che erano fedeli \nall’imperatore. A detta epoca Bargecchia faceva parte \ndella Vicarìa lucchese di Castiglione. \nHa una popolazione di 115 abitanti.",
    "original_title": "BARGECCHIA di GARFAGNANA",
    "byte_offset": 1292340
  },
  {
    "context": "",
    "title": "BARGECCHIA di Versilia",
    "body": "Villaggio spicciolato nella \npendice meridionale dei monti che separano la Valle di \nComajore dal littorale di Viareggio sopra la strada Regia \npostale, con chiesa parrocchiale (S. Martino) nel piviere \ndi Elici, anticamente di Camajore, Comunità, \nGiurisdizione e circa 4 miglia toscane a grecale di \nViareggio, Diocesi e Ducato di Lucca, da cui è 12 miglia \ntoscane a levante-grecale. \nHa una popolazione di 500 abitanti. ",
    "original_title": "BARGECCHIA di Versilia",
    "byte_offset": 1293131
  },
  {
    "context": "in Val d’Ombrone pistojese.",
    "title": "BARGI",
    "body": "Villa nel popolo \nde’SS. Pietro e Girolamo in Collina sul torrente Stella, \nnella Comunità e 3 miglia toscane a libeccio della Porta \nLucchese, Giurisdizione e Diocesi di Pistoja, \nCompartimento di Firenze.",
    "original_title": "BARGI",
    "byte_offset": 1293587
  },
  {
    "context": "",
    "title": "BARGIANICO",
    "body": "– Vedere BURGIANICO.",
    "original_title": "BARGIANICO",
    "byte_offset": 1293838
  },
  {
    "context": "(Castrum Bargi?)",
    "title": "BARGIGLIO",
    "body": "Rocca in Val di Serchio \nsulla sommità di un alto poggio di fronte alla confluenza \ndella Lima, nel popolo di S. Maria alla Rocca, Comunità, \nGiurisdizione e 1 e 1/2 miglia toscane a maestro del \n(ERRATA: Borgo a Moriano) Borgo a Mozzano, Diocesi e \nDucato di Lucca. \nDa questa specola situata in un punto isolato e il più \ncentrale dell’antica Repubblica Lucchese, soleva il suo \ngoverno nei secoli trascorsi ordinare il segnale mediante \nfuochi notturni per avvisare i popoli di accorrere armati \nalla capitale, quante volte lo stato veniva minacciato da \nuna qualche aggressione ostile. \nLascio agli eruditi Lucchesi il chiarire se questo Bargiglio \npossa essere un derivativo di quel Bargi, da cui prendeva \nil titolo innanzi il mille, la cura de’SS. Stefano e Giovanni \nBattista in loco Bargi presso Mozzano. Alla quale chiesa \nriferisce una pergamena del 991, forse l’attuale parrocchia \ndi S. Stefano di Moriano. – Vedere ROCCA (S. MARIA \nASSUNTA alla), e MORIANO.",
    "original_title": "BARGIGLIO",
    "byte_offset": 1293878
  },
  {
    "context": "in Val di Pesa.",
    "title": "BARGINO",
    "body": "Piccolo borguccio con osteria \nsulla strada Regia postale di Siena nella parrocchia di S. \nColombano a Bibbione, Comunità Giurisdizione e 3 \nmiglia toscane circa a ostro di S. Casciano, 12 miglia \ntoscane da Firenze, nella cui Diocesi e Compartimento è \ncompreso. \nRisiede nel piano della Pesa poco lungi dal nuovo ponte \ndel torrente Terzona, dove fu sino dal mille un ospizio per \ni viandanti appellato l’ospedale di S. Giacomo del \nCalzajuoli, fondato da un Giovanni Calzajuoli, e preso a \nproteggere da Gottifredo vescovo di Firenze nel 1140 \n(LAMI, Mon. Eccl. Flor.)",
    "original_title": "BARGINO",
    "byte_offset": 1294893
  },
  {
    "context": "",
    "title": "BARNABA (CASTELLO S.)",
    "body": "– Vedere SCARPERIA.",
    "original_title": "BARNABA (CASTELLO S.)",
    "byte_offset": 1295498
  },
  {
    "context": "",
    "title": "BARNABA (S.) A GAMOGNA",
    "body": "– Vedere GAMOGNA.",
    "original_title": "BARNABA (S.) A GAMOGNA",
    "byte_offset": 1295548
  },
  {
    "context": "(S. TOMMASO A). ",
    "title": "BARONCELLI o BARONCELLO",
    "body": "Villa e parrocchia sopra un poggetto nel suburbio \norientale di Firenze, da cui è tre miglia lontana. Risiede a \ncavaliere della strada Regia antica di Arezzo sopra il \nborghetto del Bagno a Ripoli, nella cui Comunità e \nGiurisdizione è compreso, piviere di S. Pietro a Ripoli, \nDiocesi e Compartimento di Firenze. – Ebbe nome da un \ncastelletto distrutto o casa torrita della estinta famiglia \nfiorentina de’Baroncelli, che di costà al dire di Ricordano Malespini venne ad abitare in Firenze. \nPortò la stessa denominazione il poggio e Villa Imperiale \ninnanzi che questa ed altre sostanze venissero confiscate \nai Bandini Baroncelli nella proscrizione di Cosimo I \nGranduca di Toscana. \nIl palazzo detto tuttora il Bandino presso la Badia a Ripoli \ntrasse il nome dalla stessa stirpe, la cui più antica \nrimembranza risale al principio del secolo X. (ARCH. \nDIPL. FIOR., Badia di Monte Scalari.) \nIl giuspadronato della chiesa parrocchiale di Baroncelli \npassò a un monastero di monache fondato da quella \nprosapia, dopo la soppressione del quale fu acquistato con \naltri possessi dalla nobile famiglia Peruzzi di Firenze \nattualmente patrona. \nNella collina di Baroncelli vi ebbe una casa di campagna \nNiccolò Machiavelli, ora de’Principi Corsini. – Vedere \nBAGNO A RIPOLI. \nLa parrocchia di Baroncelli conta 304 abitanti.",
    "original_title": "BARONCELLI o BARONCELLO",
    "byte_offset": 1295597
  },
  {
    "context": "In Val d’Ombrone pistojese",
    "title": "BARONCELLI (CASTEL DEI)",
    "body": "nel popolo di S. Niccolò a Agliana, Comunità e \nGiurisdizione di Montale, Diocesi di Pistoja, \nCompartimento di Firenze. \nEra una casa torrita sul torrente Agna che rammenta il \ncognome degli antichi suoi possessori.",
    "original_title": "BARONCELLI (CASTEL DEI)",
    "byte_offset": 1296995
  },
  {
    "context": "",
    "title": "BARONCOLI",
    "body": "Villa ch’ebbe chiesa parrocchiale (S. \nStefano) sulla pendice occidentale del monte Morello \nriunita a S. Ruffiniano a Sommaja, nel piviere Comunità e \n2 miglia toscane a levante di Calenzano, Giurisdizione di \nCampi, Diocesi e Compartimento di Firenze, da cui è \ncirca 8 miglia toscane a maestro. \nLa chiesa di S. Stefano a Baroncoli era di antico \npadronato dei Cistercensi della Badia a Settimo, siccome \napparisce da una Bolla a quei monaci concessa da \nGregorio IX, li 6 ottobre 1237. (UGHELLI, in Archiep. \nFlorent.)  \nIn un diploma  dell’imperatore Corrado I del 23 agosto \n1038 a favore della Badia fiorentina si trova nominato un \nBaroncolo  fittuario di alcune terre del patrimonio regio. \n(PUCCINELLI, Cron. della Badia fior.) – Vedere \nSOMMAJA.",
    "original_title": "BARONCOLI",
    "byte_offset": 1297275
  },
  {
    "context": "",
    "title": "BARONE",
    "body": "Villa e palazzo signorile nella Valle \nd’Ombrone pistojese, popolo di S. Pietro a Albiano, \npiviere e Comunità di Montemurlo, da cui è un buon \nmiglio toscano a greco, Giurisdizione e 6 miglia toscane a \nmaestro di Prato, Diocesi di Pistoja, Compartimento di \nFirenze. \nQuesto magnifico palazzo risiede sull’estreme pendici \nmeridionali del monte Javello presso alle sorgenti del \nfosso Bagnolo. È circondato da una vasta tenuta della \nnobile prosapia fiorentina dei Tempi-Marzi-Medici, eretta \nin marchesato, nel 1714, da Cosimo III. a favore del \nsenatore Lodovico Tempi e sua discendenza, rinnovata \nl’investitura dal Gran Duca Giovanni Gastone nel 1738. \nRicaduto alla Corona, nel 1770, fu di nuovo concesso a \nFerdinando Marzi Medici instituito erede dell’estinta \nfamiglia con l’obbligo di riassumere il cognome \nde’marchesi Tempi. – Vedere ALBIANO DI PRATO.",
    "original_title": "BARONE",
    "byte_offset": 1298057
  },
  {
    "context": "",
    "title": "BARONI (MONTE)",
    "body": "Casale in Val d’Ombrone senese, \nnella parrocchia della Canonica di Monte Cerconi, piviere \ndi S. Vito in Versuris, oggi SS. Marie, Comunità, \nGiurisdizione e 6 miglia toscane a settentrione di Asciano, \nDiocesi di Arezzo, Compartimento di Siena. \nRisiede sopra una piaggia di marna argillosa \nconchiglifera. – Fu antica signoria de’conti di Asciano, ai \nquali apparteneva quel C. Gualfreduccio Spadalonga che, \nnel novembre del 1115, offrì al pievano di S. Vito in \nVersuris il padronato di una sua cappella dedicata a S. \nMatteo, situata nel castello di Monte Cerconi. (CAMICI, \ndei Duchi e March. di Toscana.) – Vedere MONTE  \nCERCONI.",
    "original_title": "BARONI (MONTE)",
    "byte_offset": 1298953
  },
  {
    "context": "",
    "title": "BARONTINI (CASTEL DE’)",
    "body": "– Villa in Val d’Ombrone \npistojese fuori di porta S. Marco di Pistoja, alla cui \nComunità appartiene, nel popolo di S. Maria alla \nChiesina, Giurisdizione e Diocesi di Pistoja, \nCompartimento di Firenze.",
    "original_title": "BARONTINI (CASTEL DE’)",
    "byte_offset": 1299624
  },
  {
    "context": "",
    "title": "BARONTO (S.)",
    "body": "Antico eremo, poi monastero, \nfinalmente chiesa parrocchiale sul giogo del Monte \nAlbano, piviere, Comunità e 3 miglia toscane a \nsettentrione-grecale di Lamporecchio, Giurisdizione di \nSerravalle, Diocesi di Pistoja, da cui è lontano 9 miglia \ntoscane a ostro, Compartimento di Firenze. \nEbbe origine da un eremita francese per nome Baronto \nche edificò in cotesto selvoso monte una cella, convertita \ndopo il 1018 in un monastero di cenobiti benedettini, \ndopo la morte del santo eremita, per pie elargizioni dei \nvescovi e popolo pistojese. \nVi fu eretto in seguito un ospedale per i pellegrini, il tutto \nsotto la protezione del Comune di Pistoja, che ne registrò \nl’obbligo nei suoi antichi statuti. La atroci guerre civili fra \ni Bianchi e i Neri, promosse dalle potenti famiglie \npistojesi de’Cancellieri e Panciatichi, portarono il guasto \ne la rovina anche in questo isolato refugio. Abbandonata \ndai monaci questa Badia nel secolo XIV fu affidata dal \npontefice Urbano VI (23 luglio 1381) con la custodia \nde’suoi beni al pievano di Greti e agli abati di Fucecchio, \ndi Montescalari e dei Camaldolensi presso Firenze. Es sa \npiù tardi venne destinata in commenda con il suo \npatrimonio, e quindi aggregata alla Badia Fiorentina dei \nCassinensi, ai quali la renunziò, nel 1577, l’abate \ncommendatario investito in cambio del giuspadronato \ndella pieve di Sillano nel Volterrano. \nFaceva parte del patrimonio del monastero di S. Baronto \nuna porzione del bosco di S. Alluccio, acquistata dal Gran \nDuca Ferdinando II per ingrandire il suo Barco di \nArtimino. – Vedere ALBANO (MONTE). \nLa chiesa di S. Baronto, fu eretta in priora parrocchiale \ncon bolla di Colombino Bassi vescovo di Pistoja, li 19 \nfebbrajo 1732. \nQuesta parrocchia conta 522 abitanti.",
    "original_title": "BARONTO (S.)",
    "byte_offset": 38813
  },
  {
    "context": "",
    "title": "BARONTOLI",
    "body": "Borgata e popolo (S. Pietro) dove ebbe sede un giusdicente, in Val di Merse sulla strada Regia \nGrossetana, nella Comunità, Giurisdizione e 3 miglia \ntoscane e mezzo a levante di Sovicille, Diocesi, \nCompartimento e 4 miglia toscane a libeccio di Siena. – \nEra in origine un priorato della Badia di S. Eugenio, detta \nal monastero, presso Siena, confermatole da Arrigo IV e \nFederigo I con diplomi del 4 giugno 1081, e dell’8 agosto \n1185, nei quali trovasi notato: Ecclesiam S. Petri in \nBaruntolo cum ipso pojo in Cerialta. (ARCH. DIPL. \nFIOR., Badia di S. Eugenio.) – Alla parrocchia di \nBarontoli fu annessa la cura di Viteccio sul torrente \nSerpenna , oggi villa Sergardi. \nLa parrocchia di Barontoli conta 477 abitanti.",
    "original_title": "BARONTOLI",
    "byte_offset": 1301662
  },
  {
    "context": "",
    "title": "BAROTTOLI",
    "body": "Eremo fra la Merse e l’Ombrone nelle \npendici settentrionali dei monti di Murlo, parrocchia di \nRadi di Creta (S. Pietro), Comuinità e 4 miglia toscane a \nlibeccio-ponente di Monteroni, Giurisdizione di \nBuonconvento, Diocesi e Compartimento di Siena, da cui \nè 9 miglia  a ostro. \nFu in origine un romitorio, poi confraternita secolare, \nnella cui chiesa si venera un’immagine della B. Vergine \ncon gran devozione e concorso del popolo senes e, che \nquel tempio nel 1620 edificò.",
    "original_title": "BAROTTOLI",
    "byte_offset": 1302422
  },
  {
    "context": "",
    "title": "BARTOLO (S.) a CINTOJA di LEGNAJA",
    "body": "– Vedere CINTOJA.",
    "original_title": "BARTOLO (S.) a CINTOJA di LEGNAJA",
    "byte_offset": 1302926
  },
  {
    "context": "",
    "title": "BARTOLO (S.) in TUTO",
    "body": "– Vedere TUTO della \nCASTELLINA.",
    "original_title": "BARTOLO (S.) in TUTO",
    "byte_offset": 1302988
  },
  {
    "context": "",
    "title": "BARTOLOMMEO (S.) di AGNA nel Casentino",
    "body": "– Vedere AGNA (S. BARTOLOMMEO di). ",
    "original_title": "BARTOLOMMEO (S.) di AGNA nel Casentino",
    "byte_offset": 1303049
  },
  {
    "context": "nel Pistojese.",
    "title": "BARTOLOMMEO (S.) IN ALPI",
    "body": "– Vedere \nALPI (S. BARTOLOMMEO in). ",
    "original_title": "BARTOLOMMEO (S.) IN ALPI",
    "byte_offset": 1303273
  },
  {
    "context": "in Val di Chiana.",
    "title": "BARTOLOMMEO (S.) DI BADICORTE",
    "body": "– Vedere BADICORTE. ",
    "original_title": "BARTOLOMMEO (S.) DI BADICORTE",
    "byte_offset": 1303354
  },
  {
    "context": "",
    "title": "BARTOLOMMEO (S.) A BIBBOLA",
    "body": "– Vedere \nBIBBOLA. ",
    "original_title": "BARTOLOMMEO (S.) A BIBBOLA",
    "byte_offset": 1303428
  },
  {
    "context": "",
    "title": "BARTOLOMMEO (S.) A BOTTIGNANA",
    "body": "– Vedere  \nBOTTIGNANA in Val di Magra. ",
    "original_title": "BARTOLOMMEO (S.) A BOTTIGNANA",
    "byte_offset": 1303479
  },
  {
    "context": "– Vedere BRUSCIANO in Val d’Elsa. ",
    "title": "BARTOLOMMEO (S.) A BRUSCIANO",
    "body": "",
    "original_title": "BARTOLOMMEO (S.) A BRUSCIANO",
    "byte_offset": 1303553
  },
  {
    "context": "",
    "title": "BARTOLOMMEO (S.) A CALCI",
    "body": "– Vedere CALCI. ",
    "original_title": "BARTOLOMMEO (S.) A CALCI",
    "byte_offset": 1303625
  },
  {
    "context": "",
    "title": "BARTOLOMMEO (S.) A CALLETA",
    "body": "– Vedere \nCALLETA. \n ",
    "original_title": "BARTOLOMMEO (S.) A CALLETA",
    "byte_offset": 1303671
  },
  {
    "context": "",
    "title": "BARTOLOMMEO (S.) A CAMPRENA",
    "body": "– Vedere \nCAMPRENA del CASENTINO. ",
    "original_title": "BARTOLOMMEO (S.) A CAMPRENA",
    "byte_offset": 1303723
  },
  {
    "context": "",
    "title": "BARTOLOMMEO (S.) A CAMPRIANO",
    "body": "– Vedere \nCAMPRIANO in Val d’Elsa. ",
    "original_title": "BARTOLOMMEO (S.) A CAMPRIANO",
    "byte_offset": 1303790
  },
  {
    "context": "",
    "title": "BARTOLOMMEO (S.) A CANTIGNANO",
    "body": "– Vedere CANTIGNANO nel Lucchese. ",
    "original_title": "BARTOLOMMEO (S.) A CANTIGNANO",
    "byte_offset": 1303861
  },
  {
    "context": "",
    "title": "BARTOLOMMEO (S.) A CAPANNOLI",
    "body": "– Vedere  \nCAPANNOLI in Val d’Era. ",
    "original_title": "BARTOLOMMEO (S.) A CAPANNOLI",
    "byte_offset": 1303931
  },
  {
    "context": "",
    "title": "BARTOLOMMEO (S.) A CAPRILE",
    "body": "– Vedere CAPRILE \ndella Badia Tedalda. ",
    "original_title": "BARTOLOMMEO (S.) A CAPRILE",
    "byte_offset": 1304002
  },
  {
    "context": "",
    "title": "BARTOLOMMEO (S.) A CASANUOVA",
    "body": "– Vedere \nCASANUOVA in Val d’Era. ",
    "original_title": "BARTOLOMMEO (S.) A CASANUOVA",
    "byte_offset": 1304073
  },
  {
    "context": "",
    "title": "BARTOLOMMEO (SS.) E BIAGIO A CASELLE",
    "body": "– Vedere CASELLE di Montepulciano. ",
    "original_title": "BARTOLOMMEO (SS.) E BIAGIO A CASELLE",
    "byte_offset": 1304143
  },
  {
    "context": "",
    "title": "BARTOLOMMEO (S.) A CASORE",
    "body": "– Vedere CASORE \nin Val di Fievole. ",
    "original_title": "BARTOLOMMEO (S.) A CASORE",
    "byte_offset": 1304223
  },
  {
    "context": "",
    "title": "BARTOLOMMEO (S.) A CASTEL CASTAGNAJO",
    "body": "– Vedere CASTEL CASTAGNAJO nel Casentino. ",
    "original_title": "BARTOLOMMEO (S.) A CASTEL CASTAGNAJO",
    "byte_offset": 1304292
  },
  {
    "context": "",
    "title": "BARTOLOMMEO (S.) A CASTELNUOVO TANCREDI",
    "body": "– Vedere CASTELNUOVO TANCREDI. ",
    "original_title": "BARTOLOMMEO (S.) A CASTELNUOVO",
    "byte_offset": 1304377
  },
  {
    "context": "",
    "title": "BARTOLOMMEO (S.) A CHIOZZA",
    "body": "– Vedere \nCHIOZZA di GARFAGNANA. ",
    "original_title": "BARTOLOMMEO (S.) A CHIOZZA",
    "byte_offset": 1304454
  },
  {
    "context": "",
    "title": "BARTOLOMMEO (S.) A CICIANA",
    "body": "– Vedere CICIANA \nin Val di Serchio. ",
    "original_title": "BARTOLOMMEO (S.) A CICIANA",
    "byte_offset": 1304519
  },
  {
    "context": "",
    "title": "BARTOLOMMEO (S.) A COJANO",
    "body": "– Vedere COJANO \nin Val Bisenzio. ",
    "original_title": "BARTOLOMMEO (S.) A COJANO",
    "byte_offset": 1304588
  },
  {
    "context": "",
    "title": "BARTOLOMMEO (S.) A CORBINAJA",
    "body": "– Vedere \nCORBINAJA in Val d’Elsa. ",
    "original_title": "BARTOLOMMEO (S.) A CORBINAJA",
    "byte_offset": 1304653
  },
  {
    "context": "",
    "title": "BARTOLOMMEO (SS.) E SILVESTRO ALLA COSTA",
    "body": "– Vedere AGOSTA, o COSTA IN Val di Fievole. ",
    "original_title": "BARTOLOMMEO (SS.) E SILVESTRO ALLA COSTA",
    "byte_offset": 1304724
  },
  {
    "context": "",
    "title": "BARTOLOMMEO (S.) A CUNE",
    "body": "– Vedere CUNE in Val \ndi Serchio. ",
    "original_title": "BARTOLOMMEO (S.) A CUNE",
    "byte_offset": 1304815
  },
  {
    "context": "",
    "title": "BARTOLOMMEO (S.) A FALTIGNANO",
    "body": "– Vedere \nFALTIGNANO in Val di Greve. ",
    "original_title": "BARTOLOMMEO (S.) A FALTIGNANO",
    "byte_offset": 1304878
  },
  {
    "context": "",
    "title": "BARTOLOMMEO (S.) A FARNETO",
    "body": "– Vedere  \nFARNETO in Val di Sieve. ",
    "original_title": "BARTOLOMMEO (S.) A FARNETO",
    "byte_offset": 1304951
  },
  {
    "context": "",
    "title": "BARTOLOMMEO (S.) A GAGLIANO",
    "body": "– Vedere \nGAGLIANO in Val di Sieve. ",
    "original_title": "BARTOLOMMEO (S.) A GAGLIANO",
    "byte_offset": 1305019
  },
  {
    "context": "",
    "title": "BARTOLOMMEO (S.) A GAVENA",
    "body": "– Vedere GAVENA \nnel Val d’Arno inferiore. ",
    "original_title": "BARTOLOMMEO (S.) A GAVENA",
    "byte_offset": 1305088
  },
  {
    "context": "",
    "title": "BARTOLOMMEO (S.) A GELLO",
    "body": "– Vedere GELLO nel \nVal d’Arno Aretino.  ",
    "original_title": "BARTOLOMMEO (S.) A GELLO",
    "byte_offset": 1305164
  },
  {
    "context": "",
    "title": "BARTOLOMMEO (S.) A GORASCO",
    "body": "– Vedere \nGORASCO in Val di Magra. ",
    "original_title": "BARTOLOMMEO (S.) A GORASCO",
    "byte_offset": 1305245
  },
  {
    "context": "",
    "title": "BARTOLOMMEO (SS.) E GIUSTO A LEGOLI",
    "body": "– Vedere LEGOLI in Val d’Era. ",
    "original_title": "BARTOLOMMEO (SS.) E GIUSTO A LEGOLI",
    "byte_offset": 1305312
  },
  {
    "context": "",
    "title": "BARTOLOMMEO (S.) A LANCIOLE",
    "body": "– Vedere  \nLANCIOLE sulla montagna di Pistoja. ",
    "original_title": "BARTOLOMMEO (S.) A LANCIOLE",
    "byte_offset": 1305387
  },
  {
    "context": "",
    "title": "BARTOLOMMEO (S.) A LEONINA",
    "body": "– Vedere \nLEONINA in Val d’Ombrone senese. ",
    "original_title": "BARTOLOMMEO (S.) A LEONINA",
    "byte_offset": 1305467
  },
  {
    "context": "",
    "title": "BARTOLOMMEO (S.) A LOZZOLE",
    "body": "– Vedere \nLOZZOLE nell’Appennino del Mugello. ",
    "original_title": "BARTOLOMMEO (S.) A LOZZOLE",
    "byte_offset": 1305544
  },
  {
    "context": "",
    "title": "BARTOLOMMEO (SS.) E ANDREA A MARTIGNANA",
    "body": "– Vedere MARTIGNANA in Val \nd’Elsa. ",
    "original_title": "BARTOLOMMEO (SS.) E ANDREA A",
    "byte_offset": 1305624
  },
  {
    "context": "",
    "title": "BARTOLOMMEO (S.) A MOLEZZANO",
    "body": "– Vedere  \nMOLEZZANO in Val di Sieve. ",
    "original_title": "BARTOLOMMEO (S.) A MOLEZZANO",
    "byte_offset": 1305708
  },
  {
    "context": "",
    "title": "BARTOLOMMEO (S.) AL MONTE A PESCIA",
    "body": "– Vedere MONTE a PESCIA. ",
    "original_title": "BARTOLOMMEO (S.)  AL MONTE A PESCIA.",
    "byte_offset": 1305780
  },
  {
    "context": "",
    "title": "BARTOLOMMEO (S.) A NOCETA",
    "body": "– Vedere NOCETA \nin Val di Chiana. ",
    "original_title": "BARTOLOMMEO (S.) A NOCETA",
    "byte_offset": 1305849
  },
  {
    "context": "",
    "title": "BARTOLOMMEO (S.) A ORZIGNANO",
    "body": "– Vedere \nORZIGNANO in Val di Serchio. ",
    "original_title": "BARTOLOMMEO (S.) A ORZIGNANO",
    "byte_offset": 1305915
  },
  {
    "context": "",
    "title": "BARTOLOMMEO (S.) A PALAZZUOLO",
    "body": "– Vedere  \nPALAZZUOLO in Val d’Elsa. ",
    "original_title": "BARTOLOMMEO (S.) A PALAZZUOLO",
    "byte_offset": 1305988
  },
  {
    "context": "",
    "title": "BARTOLOMMEO (S.) A PASTINA",
    "body": "– Vedere \nPASTINA in Val di Fine. ",
    "original_title": "BARTOLOMMEO (S.) A PASTINA",
    "byte_offset": 1306062
  },
  {
    "context": "",
    "title": "BARTOLOMMEO (S.) A PEGAJO",
    "body": "– Vedere PEGAJO in \nVal di Serchio. ",
    "original_title": "BARTOLOMMEO (S.) A PEGAJO",
    "byte_offset": 1306129
  },
  {
    "context": "",
    "title": "BARTOLOMMEO (S.) A PENTOLINA",
    "body": "– Vedere \nPENTOLINA in Val di Merse. ",
    "original_title": "BARTOLOMMEO (S.) A PENTOLINA",
    "byte_offset": 1306196
  },
  {
    "context": "",
    "title": "BARTOLOMMEO (S.) A PERGO",
    "body": "– Vedere PERGO nel \nCortonese. ",
    "original_title": "BARTOLOMMEO (S.) A PERGO",
    "byte_offset": 1306267
  },
  {
    "context": "",
    "title": "BARTOLOMMEO (S.) A PETRIOLO",
    "body": "– Vedere \nPETRIOLO in Val Tiberina. ",
    "original_title": "BARTOLOMMEO (S.) A PETRIOLO",
    "byte_offset": 1306328
  },
  {
    "context": "",
    "title": "BARTOLOMMEO (S.) A PETRONE",
    "body": "– Vedere \nPETRONE in Val di Sieve. ",
    "original_title": "BARTOLOMMEO (S.) A PETRONE",
    "byte_offset": 1306397
  },
  {
    "context": "",
    "title": "BARTOLOMMEO (S.) A PIGNANO",
    "body": "– Vedere \nPIGNANO in Val d’Era. ",
    "original_title": "BARTOLOMMEO (S.) A PIGNANO",
    "byte_offset": 1306464
  },
  {
    "context": "",
    "title": "BARTOLOMMEO (S.) A PILLI",
    "body": "– Vedere PILLI in Val \ndi Merse. ",
    "original_title": "BARTOLOMMEO (S.) A PILLI",
    "byte_offset": 1306530
  },
  {
    "context": "",
    "title": "BARTOLOMMEO (S.) AL PINO",
    "body": "– Vedere BADIA del \nPINO. \n ",
    "original_title": "BARTOLOMMEO (S.) AL PINO",
    "byte_offset": 1306593
  },
  {
    "context": "",
    "title": "BARTOLOMMEO (S.) A POMINO",
    "body": "– Vedere POMINO \nin Val di Sieve. ",
    "original_title": "BARTOLOMMEO (S.) A POMINO",
    "byte_offset": 1306650
  },
  {
    "context": "",
    "title": "BARTOLOMMEO (S.) A PONZANO",
    "body": "– Vedere \nPONZANO in Val di Cecina. ",
    "original_title": "BARTOLOMMEO (S.) A PONZANO",
    "byte_offset": 1306715
  },
  {
    "context": "",
    "title": "BARTOLOMMEO (S.) A POSTERLA",
    "body": "– Vedere  \nPOSTERLA in Val di Magra. ",
    "original_title": "BARTOLOMMEO (S.) A POSTERLA",
    "byte_offset": 1306783
  },
  {
    "context": "",
    "title": "BARTOLOMMEO (S.) AL POZZO",
    "body": "– Vedere POZZO \nnel Val d’Arno superiore. ",
    "original_title": "BARTOLOMMEO (S.) AL POZZO",
    "byte_offset": 1306853
  },
  {
    "context": "",
    "title": "BARTOLOMMEO (S.) A QUARATA",
    "body": "– Vedere \nQUARATA del Bagno a Ripoli. ",
    "original_title": "BARTOLOMMEO (S.) A QUARATA",
    "byte_offset": 1306928
  },
  {
    "context": "",
    "title": "BARTOLOMMEO (S.) A QUERCETO",
    "body": "– Vedere \nQUERCETO nel Contado Aretino. ",
    "original_title": "BARTOLOMMEO (S.) A QUERCETO",
    "byte_offset": 1306998
  },
  {
    "context": "",
    "title": "BARTOLOMMEO (S.) A RENSA",
    "body": "– Vedere RENSA in \nVal di Magra. ",
    "original_title": "BARTOLOMMEO (S.) A RENSA",
    "byte_offset": 1307071
  },
  {
    "context": "",
    "title": "BARTOLOMMEO (S.) A RICIANO",
    "body": "– Vedere RICIANO \ndi Monteriggioni. ",
    "original_title": "BARTOLOMMEO (S.) A RICIANO",
    "byte_offset": 1307134
  },
  {
    "context": "",
    "title": "BARTOLOMMEO (S.) A RIPOLI",
    "body": "– Vedere ABAZIA di \nRIPOLI. ",
    "original_title": "BARTOLOMMEO (S.) A RIPOLI",
    "byte_offset": 1307202
  },
  {
    "context": "",
    "title": "BARTOLOMMEO (S.) A ROSENNANO",
    "body": "– Vedere  \nROSENNANO in Val d’Arbia. ",
    "original_title": "BARTOLOMMEO (S.) A ROSENNANO",
    "byte_offset": 1307261
  },
  {
    "context": "",
    "title": "BARTOLOMMEO (S.) A RUOTA",
    "body": "– Vedere RUOTA del \nLucchese. ",
    "original_title": "BARTOLOMMEO (S.) A RUOTA",
    "byte_offset": 1307334
  },
  {
    "context": "",
    "title": "BARTOLOMMEO (S.) alla SALA",
    "body": "– Vedere SALA in \nVal d’Elsa. ",
    "original_title": "BARTOLOMMEO (S.) alla SALA",
    "byte_offset": 1307394
  },
  {
    "context": "",
    "title": "BARTOLOMMEO (S.) A SCAMPATA",
    "body": "– Vedere \nSCAMPATA di Figline. ",
    "original_title": "BARTOLOMMEO (S.) A SCAMPATA",
    "byte_offset": 1307458
  },
  {
    "context": "",
    "title": "BARTOLOMMEO (S.) A SESTANO",
    "body": "– Vedere \nSESTANO e SESTA del Chianti. ",
    "original_title": "BARTOLOMMEO (S.) A SESTANO",
    "byte_offset": 1307522
  },
  {
    "context": "",
    "title": "BARTOLOMMEO (S.) A SILLANO",
    "body": "– Vedere  \nSILLANO in Val di Cecina. ",
    "original_title": "BARTOLOMMEO (S.) A SILLANO",
    "byte_offset": 1307593
  },
  {
    "context": "",
    "title": "BARTOLOMMEO (SS.) E GIORGIO A SINTIGLIANO",
    "body": "– Vedere SINTIGLIANO in Val Tiberina. ",
    "original_title": "BARTOLOMMEO (SS.) E GIORGIO A SINTIGLIANO",
    "byte_offset": 1307662
  },
  {
    "context": "",
    "title": "BARTOLOMMEO (S.) A SOVIGLIANO",
    "body": "– Vedere  \nSOVIGLIANO nel Val d’Arno inferiore. ",
    "original_title": "BARTOLOMMEO (S.) A SOVIGLIANO",
    "byte_offset": 1307748
  },
  {
    "context": "",
    "title": "BARTOLOMMEO (S.) A STIBBIO",
    "body": "– Vedere STIBBIO \ndi Sanminiato. ",
    "original_title": "BARTOLOMMEO (S.) A STIBBIO",
    "byte_offset": 1307833
  },
  {
    "context": "",
    "title": "BARTOLOMMEO (S.) A STRAPATENZOLI",
    "body": "– Vedere  \nSTRAPATENZOLI. ",
    "original_title": "BARTOLOMMEO (S.) A STRAPATENZOLI",
    "byte_offset": 1307898
  },
  {
    "context": "",
    "title": "BARTOLOMMEO (S.) A STREDA",
    "body": "– Vedere STREDA \nnel Val d’Arno inferiore. ",
    "original_title": "BARTOLOMMEO (S.) A STREDA",
    "byte_offset": 1307962
  },
  {
    "context": "",
    "title": "BARTOLOMMEO (S.) A SUCCASTELLI",
    "body": "– Vedere \nBADIA di SUCCASTELLI.  ",
    "original_title": "BARTOLOMMEO (S.) A SUCCASTELLI",
    "byte_offset": 1308038
  },
  {
    "context": "",
    "title": "BARTOLOMMEO (S.) A TERROSOLA",
    "body": "– Vedere \nTERRESOLA nel Casentino. ",
    "original_title": "BARTOLOMMEO (S.) A TERROSOLA",
    "byte_offset": 1308115
  },
  {
    "context": "",
    "title": "BARTOLOMMEO  (S.) A TEVERINA",
    "body": "– Vedere  \nTEVERINA nel Cortonese. ",
    "original_title": "BARTOLOMMEO  (S.) A TEVERINA",
    "byte_offset": 1308184
  },
  {
    "context": "",
    "title": "BARTOLOMMEO (S.) A TEZZO",
    "body": "– Vedere TEZZO in \nVal di Savio. ",
    "original_title": "BARTOLOMMEO (S.) A TEZZO",
    "byte_offset": 1308253
  },
  {
    "context": "",
    "title": "BARTOLOMMEO (S.) A TRESANTI",
    "body": "– Vedere \nTRESANTI in Val d’Elsa. ",
    "original_title": "BARTOLOMMEO (S.) A TRESANTI",
    "byte_offset": 1308316
  },
  {
    "context": "",
    "title": "BARTOLOMMEO (S.) ALLE VALLI",
    "body": "– Vedere VALLI \nnell’Appennino di Pietramala. ",
    "original_title": "BARTOLOMMEO (S.) ALLE VALLI",
    "byte_offset": 1308385
  },
  {
    "context": "",
    "title": "BARTOLOMMEO  (S.) A VERTINE",
    "body": "– Vedere  \nVERTINE del Chianti. ",
    "original_title": "BARTOLOMMEO  (S.) A VERTINE",
    "byte_offset": 1308466
  },
  {
    "context": "",
    "title": "BARTOLOMMEO (S.) A VESSA",
    "body": "– Vedere VESSA in \nVal di Savio. ",
    "original_title": "BARTOLOMMEO (S.) A VESSA",
    "byte_offset": 1308531
  },
  {
    "context": "",
    "title": "BARTOLOMMEO (S.) A VIGNALE",
    "body": "– Vedere \nVIGNALE in Val d’Era. ",
    "original_title": "BARTOLOMMEO (S.) A VIGNALE",
    "byte_offset": 1308594
  },
  {
    "context": "",
    "title": "BARTOLOMMEO (S.) A VOLTE",
    "body": "– Vedere VOLTE in \nVal di Merse. ",
    "original_title": "BARTOLOMMEO (S.) A VOLTE",
    "byte_offset": 1308660
  },
  {
    "context": "",
    "title": "BARUCCI (COLLE)",
    "body": "– Vedere COLLE BARUCCI in Val \ndi Sieve.",
    "original_title": "BARUCCI (COLLE)",
    "byte_offset": 1308723
  },
  {
    "context": "nel Pietrasantino.",
    "title": "BASATI",
    "body": "Casale con chiesa parrocchiale \n(S. Ansano) sull’Alpe Apuana, nella Comunità e circa 2 \nmiglia toscane a grecale di Serravezza, Vicariato di \nPietrasanta, Diocesi di Pisa, (ERRATA: già di Lucca) già \ndi Luni, Compartimento Pisano. \nRisiede su fianco meridionale di un monte marmoreo \ndenominato l’Alpe di Basati, fra i pascoli naturali e le \nselve di castagni, da cui trae il maggior prodotto la \npopolazione di Basati, la quale consiste in 327 abitanti. –  \nVedere SERRAVEZZA.",
    "original_title": "BASATI",
    "byte_offset": 1308788
  },
  {
    "context": "",
    "title": "BASCIANO nel suburbio di Fiesole",
    "body": "Castellare e villa \nposta in un poggetto con chiesa parrocchiale (S. Lorenzo) \nfra la strada Regia Bolognese e il torrente Mugnone, nella \nComunità del Pellegrino, Giurisdizione e Diocesi di \nFiesole, che è 2 miglia toscane al suo ostro, \nCompartimento di Firenze. – Era questo casteletto già \nridotto a castellare, vale a dire diroccato, nel 1367, \nquando lo possedeva un nobile fior. della estinta famiglia \nScolari. Fa parte di questi popolo il borghetto di \nMontorsoli sulla strada Regia Bolognese, patria del \ncelebre scultore Giovanni Angelo da Montorsoli. \nHa una popolazione di 170 abitanti.",
    "original_title": "BASCIANO nel suburbio di Fiesole",
    "byte_offset": 1309306
  },
  {
    "context": "(Bassianum.)",
    "title": "BASCIANO presso Siena",
    "body": "– Villa, con \nparrocchia (S. Giovanni Batista) compreso nel piviere e \nComunità di Monteriggioni, da cui è 4 miglia toscane a \nscirocco, nella Giurisdizione di Castelnuovo Berardenga, \nDiocesi e Compartimento di Siena, dalla cui città trovasi \nquasi 4 miglia toscane a settentrione \nRisiede in pianeggiante collina all’ingresso del Chianti, \nalla sinistra ripa del torrente Staggia. – La memoria più \nantica che io conosca, riferibile a questo luogo, la trovo in \nuna donazione per atto pubblico confermata nell’anno 812 \na favore del monastero di S. Bartolommeo di Pistoja, cui \nvennero assegnati tre poderi in luogo detto Basiano…in \nfinibus Senense. (MURAT., Ant. M. Aevi.) \nA questo stesso Basciano riferiscono varie pergamene \ndella Badia S. Eugenio e delle Trafisse di Siena. \nLa chiesa di Basciano, che divenne in seguto di \ngiuspadronato dei Piccolomini, fu annessa nel 1574 al \nvicino popolo di S. Sebastiano a Larginino, o Larginano. \nBascino conta 449 abitanti.",
    "original_title": "BASCIANO presso Siena",
    "byte_offset": 1309950
  },
  {
    "context": "",
    "title": "BASCIANO nel Val d’Arno Casentinese",
    "body": "Due casali si \ntrovano nel Casentino col nome di Basciano e di \nBicciano , uno sul torrente Archiano fra Camaldoli e \nBibbiena, l’altro sulla strada Regia provinciale lungo la \ndestra ripa dell’Arno fra Subbiano e la gola di S. \nMamante. Il primo è diruto e la sua chiesa parrocchiale \n(S. Pietro) fu annessa al popolo di S. Donato a Marciano; \nl’altro luogo, Bicciano , forma tuttora popolo nella \nComunità di Talla, sotto il titolo di S. Maria a Bicciano. – \nVedere BICCIANO del Casentino.",
    "original_title": "BASCIANO nel Val d’Arno Casentinese",
    "byte_offset": 1310979
  },
  {
    "context": "",
    "title": "BASCIANO in Val di Sieve",
    "body": "Casale perduto fra monte \nFiesole e monte Giovi nel piviere di Acone, Comunità e \nGiurisdizione del Pontassieve, Diocesi e Compartimento \ndi Firenze. \nTrovasi rammentato in una pergamena della Badia di S. \nMiniato al Monte del febbrajo 1115. È un istrumento \ndettato in Montalto di Galiga da Gerardo di Benno a \nfavore del monastero di S. Miniato al Monte, cui Gerardo \nassegnò tutti i beni che possedeva nel piviere di Acone \nnominando fra i descritti confini il torrente Argumenna \nfino a Basciano e da Basciano sino alla chiesa di S. \nStefano de Pranula. La quale donazione fu ratificata li 18 \nottobre 1118 da Raginolfo figlio di Benno di Teuzzo, \nfratello del prenominato Gerardo. (ARCH. DIPL. FIOR., \nCarte degli Olivetani di Firenze.)",
    "original_title": "BASCIANO in Val di Sieve",
    "byte_offset": 1311525
  },
  {
    "context": "in Garfagnana.",
    "title": "BASILICA (PIEVE di)",
    "body": "Davasi il nome di \nBasilica nei secoli intorno al mille, non solo alle chiese \ncon cappella sotterranea sotto all’altare della Confessione, \nnella guisa che praticavasi ne’primi tempi del \nCristianesimo, ma ancora alle piccole cappelle o oratorj, \npurchè avessero davanti un portico, siccome di portici \nerano adornate le primitive basiliche di Roma pagana. \nCon il distintivo di Pieve di Basilica  trovasi designata in \nalcune carte del secolo X dell’Arch. Arc. Lucch. l’antica \nPieve de’SS. Ipolito, Cassiano e S. Giovanni Batista della \nPieve Fosciana. (MEMOR. LUCCH., T. IV, p. 86.) –  \nVedere PIEVE FOSCIANA.",
    "original_title": "BASILICA (PIEVE di)",
    "byte_offset": 1312302
  },
  {
    "context": "nel Casentino presso Capo d’Arno.",
    "title": "BASILICA (S. SALVATORE A)",
    "body": "Casale che diede il nome a una parrocchia nel piviere Comunità e circa 3 miglia toscane a \nsettentrione di Stia, Giurisdizione di Pratovecchio, \nDiocesi di Fiesole, Compartimento di Arezzo. \nRiferisce a questa chiesa di S. Salvatore a Basilica \nl’istrumento di fondazione del monastero di S. Miniato al \nMonte presso Firenze dell’anno 1013, col quale il \nvescovo Ildebrando assegnò a quella Badia, fra le altre \ncose, la corte di Lonnano nel Casentino, e la quarta parte \ndella chiesa di S. Salvatore del piviere di S. Maria di \nStaggia, ossia di Stia. (LAMI, Mon. Eccl. Flor.) – Passò \nin seguito il padronato dalla chiesa di Basilica nei conti \nGuidi, i quali nel 1134 la destinarono per costruirvi \naccosto un asceterio, dove nel (ERRATA : 1437) 1137 era \nbadessa una loro figlia per nome Sofia.(ANNAL. \nCAMALD.) In tempi posteriori la chiesa di Basilica fu \nceduta in padronato al vescovo di Fiesole, il quale \ntrovandola in rovina, nel 1786, aggregò il suo popolo alla \ncura di Gaviserri. – Vedere GAVISERRI.",
    "original_title": "BASILICA (S. SALVATORE A)",
    "byte_offset": 1312969
  },
  {
    "context": "detta altre volte Villa Maggiore nella Pescia di Collodi,",
    "title": "BASILICA (VILLA)",
    "body": "Capoluogo di Comunità, di \nGiurisdizione e di Piviere, nella Diocesi e Ducato di \nLucca, da cui è 8 miglia toscane a grecale. – Vedere \nVILLA BASILICA.",
    "original_title": "BASILICA (VILLA)",
    "byte_offset": 1314073
  },
  {
    "context": "in Val di Magra.",
    "title": "BASILIDE (S.) AD ARZENZIO",
    "body": "– Vedere ARZENZIO.",
    "original_title": "BASILIDE (S.) AD ARZENZIO",
    "byte_offset": 1314311
  },
  {
    "context": "",
    "title": "BASSA (SS. MARIA ALLA)",
    "body": "Villa con chiesa \nparrocchiale nel Val d’Arno inferiore sulla ripa destra di \nquesto fiume di fronte alla confluenza dell’Elsa, dove si \nsta costruendo attualmente un ponte sull’Arno, alla base \ndei poggi che diramansi dal Monte Albano sotto Cerreto \nGuidi, che è 3 miglia toscane a settentrione e nella cui \nComunità e Giurisdizione trovasi compresa, nella Diocesi \ndi Sanminiato, già di Lucca, Compartimento di Firenze. \nIl Lami è di parere che a questa contrada e a questo \npopolo di Bassa possa riferire la chiesa di S. Maria \nde’Conflenti notata nel piviere di Cerreto Guidi sul \nregistro delle chiese della Diocesi di Lucca redatto \nnell’anno 1260. La quale chiesa di Conflenti è nominata \nnelle bolle spedite da Innocenzo III (anno 1198) e da \nOnorio III (anno 1217) agli abati Vallombrosani di \nFucecchio, cui fu accordata in padronato. Tale indagine \npotrebbe giovare ancora a rintracciare la Rocca Conflenti \nconermata dall’imperatore Federigo I ai conti Alberti \nconsorti degli antichi conti di Fucecchio, rocca esistita \nprobabilmente nel poggio che sta a cavaliere della Bassa , \ndenominato tuttora Colle Alberti. \nLa parrocchia della Bassa conta 556 abitanti.",
    "original_title": "BASSA (SS. MARIA ALLA)",
    "byte_offset": 1314382
  },
  {
    "context": "",
    "title": "BASSI",
    "body": "Borghetto nel Val d’Arno fiorentino sulla strada \nRegia postale fra Firenze e il Pontassieve nel popolo di S. \nPietro a Quintole Comunità Giurisdizione e Diocesi di \nFiesole, Compartimento di Firenze, da cui è 4 miglia \ntoscane a levante. \nIn questo luogo si vede l’Arno formare un tortuoso giro \nprima di aprirsi l’adito nella pianura di Firenze; donde \n\navvenne che alla vicina contrada fu dato il nome di \nGirone. Quivi è fama, al dire del Villani, che sia esistito il \npiù antico ponte dei Fiesolani. (Cron. lib. I, c. 57)",
    "original_title": "BASSI",
    "byte_offset": 1315602
  },
  {
    "context": "",
    "title": "BASTARDO",
    "body": "Borghetto e mansione sulla strada Regia \nTraversa Aretina nel poggio e popolo di S. Maria alla \nPoggiola, fra la Val di Chiana, la Val d’Ambra e il Val \nd’Arno Aretino, nella Comunità Giurisdizione Diocesi e \nCompartimento di Arezzo da cui è 4 miglia a ponente-\nlibeccio. Trovasi il Bastardo sul trivio della strada che si \nstacca dalla Regia postale Aretina al luogo detto il Cerro , \ne qua al Bastardo si suddivide in due tronchi, uno dei \nquali scende ad angolo retto in Val di Chiana sino al \nponte alla Nave; l’altro va a congiungersi alla Pieve al \nToppo con la grande strada Longitudinale di Val di \nChiana.",
    "original_title": "BASTARDO",
    "byte_offset": 1316151
  },
  {
    "context": "",
    "title": "BASTIA",
    "body": "A molte bertesche, torri, battifolli, bastite o \naltre piccole fortificazioni fu dato il nome di Bastia. \nAlcune di esse, sebbene abbiano variato destino, \nconservano la primitiva denominazione, e giovano se non \naltro per rammentare allo storico che ivi fu un baluardo o \nbertesca per difesa dalle incursioni nemiche.",
    "original_title": "BASTIA",
    "byte_offset": 1316789
  },
  {
    "context": "",
    "title": "BASTIA presso LIVORNO",
    "body": "– Questa Bastia fu eretta dai \nFiorentini nel 1406 fra i Ponti di Stagno e il Borgo Lupi \nper difesa di quell’importante passaggio. I Pisani ne \ntentarono la conquista che loro mancò nel 1496; l’ebbero \npoi nel 1499, sebbene dopo pochi mesi ne fossero di là \nespulsi. \nNon è noto il luogo preciso, ma vi è tutta la probabilità \nche essa esistesse al Palazzo di Stagno (oggi villa privata) \ncostruito in forma quadrata a uso di torre con quattro \ncasotti da sentinelle in alto della fabbrica, e con porta \nfoderata di lamiera. Fu esso fatto edificare dalla casa dei \nMedici, probabilmente coi materiali della demolita \nBastia, cui servono di qualche indizio gli avanzi di grossi \nmuraglioni che sino ai tempi nostri si scuoprivano dietro \nil Palazzo di Stagno. Serviva quest’ultimo di spogliatojo \nper quei Regnanti nel tempo delle cacce, alienato dallo \nScrittojo delle RR. Fabbriche nel 1752.",
    "original_title": "BASTIA presso LIVORNO",
    "byte_offset": 1317121
  },
  {
    "context": "nella Valle del Montone, ",
    "title": "BASTIA (S. LORENZO ALLA)",
    "body": "Comunità e due miglia toscane a libeccio di Portico nella \nRomagna Granducale, Giurisdizione della Rocca S. \nCasciano, Diocesi di Bertinoro, Compartimento di \nFirenze. \nÈ una chiesa parrocchiale presso i ruderi di un castello già \ndetto di Planicorio, cui è restato il nome di Bastia. \nRisiede la chiesa sul fianco occidentale del contrafforte \nche scende dalla catena dell’Appennino fra S. Benedetto \nin Alpe e Premilcuore alla destra del fiume Montone e \ndella nuova strada Regia di Romagna, fra dirupate balze \ndi arenaria schistosa, alla cui base trasuda uno stillicidio \ndi acqua solforosa. \nVarie pergamene dei secoli XIII e XIV provenienti \ndall’Abazia di S. Benedetto in Alpe parlano della chiesa \nparrocchiale di S. Lorenzo di Planicorio (oggi della Bastia), la quale conta una popolazione di 330 abitanti.",
    "original_title": "BASTIA (S. LORENZO ALLA)",
    "byte_offset": 1318056
  },
  {
    "context": "sul torrente Freddana in Val di Serchio.",
    "title": "BASTIA DI MONTE MAGNO",
    "body": "Bastione distrutto sul dorso dei monti che \nseparano la Valle del Serchio dal vallone di Camajore. \nQuesta Bastia fu innalzata dai Fiorentini nel 1430, mentre \nerano occupati nell’assedio di Lucca. Poco dopo assaliti e \nvinti nell’anno stesso da Niccolò Piccinino venuto con \nnumerosa oste dalla Lombardia, perderono questa \nposizione militare per non avere la Signoria di Firenze  \nprestato orecchio al consiglio del suo capitano, il quale \naveva proposto “che si mandassero sotto un capo 2000 \nfanti in Freddana nella Bastìa che ivi avevano fatto i \nFiorentini a Monte Magno, ad oggetto di potere impedire \nil passo al nemico che veniva di Lunigiana, o passando \nquesto da altra via, d’impedirgli in modo la vettovaglia \nche fosse forzato a partirsi”. (AMMIR., Istor. Fior., lib. \n20.)",
    "original_title": "BASTIA DI MONTE MAGNO",
    "byte_offset": 1318946
  },
  {
    "context": "in Val di Serchio,",
    "title": "BASTIA DI NODICA",
    "body": "sulla ripa destra \ndi questo fiume, nella Comunità di Vecchiano, \nGiurisdizione dei Bagni a S. Giuliano, Diocesi e \nCompartimento di Pisa, da cui Nodica è 5 miglia a \nmaestro. \nQuesta Bastìa fu occupata dai Fiorentini all’occasione \ndell’assedio di Lucca, nel 1430, perduta dopo l’assalto \ndato dal Piccinino, e dai primi ripresa nel 1431, fu tosto \nda essi diroccata. (AMMIRAT., Istor. Fior., libro 20.)",
    "original_title": "BASTIA DI NODICA",
    "byte_offset": 1319815
  },
  {
    "context": "in Val d’Elsa, detta già il Poggio Imperiale, ora il poggio di S. Lucchese o della Badia.",
    "title": "BASTIA DI POGGIBONSI",
    "body": "È un gran Bastione eretto dall’imperatore Arrigo \nVII dopo il tentato assedio di Firenze, (anno 1312) e con \npiù solide e più regolari fortificazioni munito da Cosimo \nI. – È rammentato talvolta dalli storici sotto il nome di \nBastia. (AMMIR., Istor. Fior., all’anno 1479.)",
    "original_title": "BASTIA DI POGGIBONSI",
    "byte_offset": 1320270
  },
  {
    "context": "",
    "title": "BASTIA nel Val d’arno inferiore",
    "body": "– Villa e borgata sopra \nu n  umile poggetto fra il Ponte d’Elsa e l’Arno. Ha \nun’antica chiesa parrocchiale (S. Silvestro) filiale della \npieve di S. Genesio, attualmente suburbana della \ncattedrale di Sanminiato, nella Comunità Giurisdizione e \ncirca 4 miglia toscane a libeccio di Empoli, Diocesi di \nSanminiato, già di Lucca, Compartimento di Firenze. \nInfatti nel suolo dove oggi sorge la magnifica villa della \nBastìa dei nobili Orlandini del Beccuto di Firenze esisteva \nun fortilizio notissimo nelle cronache e nei diplomi Pisani \nche rammentano costà una torre e un luogo di confine \nnaturale e politico fra il territorio fiorentino e pisano. \nQuesta Bastia portava il nome di Torre Benni, e \ndominava il passaggio dell’antico ponte d’Elsa e della \nstrada Regia Pisana. La quale strada il poggio della Bastìa \nattraversare doveva innanzi la caduta del ponte (1307), \nallora situato sotto la Torre Benni; poscia rifatto nel 1347 \nalquanto più dentro terra, come oggi si vede. \nLa Torre Benni fu un dì compresa tra i feudi dei conti \nGuidi, siccome risulta dai diplo mi di Arrigo VI e di \nFederigo II spediti a favore di quella prosapia. \n\nAnche la prioria di S. Stefano alla Bastìa, nel catalogo \ndelle chiese della Diocesi Lucchese dell’anno 1260, \ntrovasi notata sotto il piviere di S. Genesio con \nl’indicazione di S. Stefano della Torre Benni. La stessa \nindicazione essa conservava nel secolo XV, quando era \nrettore della medesima il dotto empolese Andrea d’Jacopo \nVannozzi, fatto poi canonico della metropolitana \nfiorentina. (SALVINI, Serie dei Canonici Fior.) \nAlle falde orientali del poggetto della Bastìa, lungo la \nvecchia strada, esisteva un Borgo appellato di S. Fiora \n(Sanctae Floris) nominato nelle carte del medio evo, e \nnell’opera del Padre Ildefonso, (Delizie degli Eruditi, \nTomo VII) quando i Ghibellini, stanti vittoriosi nei campi \ndi Monteaperto, disfecero costà molte case di Guelfi. Non \nostante che nuovi guasti ed incendj al Borgo di S. Fiora \napportassero i soldati di Uguccione della Faggiola nel \n1312, (LELMI, Cron. Sanminiat.) pure lo stesso luogo \nviene rammentato ancora nella Bolla d’oro di Carlo VI \ncome paese fedele dell’impero. Nell’archivio pure della \nchiesa della Bastìa si conservano due documenti \ncomprovanti l’esistenza non tanto remota del Borgo di S. \nFiora. \nVi è tuttora un pozzo in mezzo a un campo che appellasi \nil Pozzo di S. Fiora , e la strada e i campi adiacenti, \nconservano sempre il nomignolo di Strada e Campi di \nBorgo. – Nell’escavazione fatta nel 1788 dal priore \nCapoquadri per la costruzione di una cisterna presso la \ncanonica, alla profondità di braccia 18 fu trovato un pezzo \ndi marmo ov’era scolpito a bassorilievo un pellegrino \nnell’atto di orare. Lo che richiama alla memoria uno di \nquegli ospizi degli Ospidalieri dell’Altopascio, che essi \nprobabilmente avevano a questo ponte d’Elsa, come \nall’altro superiore di Castel Fiorentino. \nAnche gl’Itinerari dei romei Irlandesi del secolo XII \nsegnano lungo la via Francesca una mansione fra \nFucecchio e l’Osteria bianca, sotto nome Arno bianco . \nLa parrocchia della Bastìa conta 422 abitanti.",
    "original_title": "BASTIA nel Val d’arno inferiore",
    "byte_offset": 1320675
  },
  {
    "context": "",
    "title": "BASTIA in Val di Magra",
    "body": "Castello che fu sede feudale di \nun ramo dei marchesi Malaspina con chiesa parrocchiale \n(S. Giacomo) nel distretto di Licciana, Giurisdizione e \ncirca 6 miglia toscane a greco dell’Aulla, Diocesi di \nMassa Ducale, già di Sarzana, Ducato di Modena. \nRisiede sulla cresta di un contrafforte dell’Alpe di \nCamporaghena, a cavaliere del torrente Tavarone, che gli \nscorre sotto dal lato occidentale, difeso dall’arte e dalla \nnatura per il suo malagevole accesso, in mezzo a folte e \ngrandiose piante di castagno. \nAppartenne per lunga età ai Malaspina di Villafranca \ndiscendenti da Federigo figlio dell’antico Corrado \nrammentato dall’Alighieri. – Toccò in sorte a Giovanni \nSpinetta nella divisa del paterno retaggio, fatta nel 1481 \ncol fratello Tommaso marchese di Villafranca, \nconfermatogli in feudo da Carlo V, nel 1523, insieme con \ni castelli di Licciana, di Suvero Podenzana e Terrarossa. \nFioramonte, uno dei figli di Giovanni Spinetta continuò la \nlinea dei marchesi di Bastìa e di Terrarossa. Questi fu \npadre di quel Fabrizio che, nel 1617, vendè il suo feudo di \nTerrarossa al Gran Duca Cosimo II, mentre la Bastìa fu \nconseguita da Ippolito altro figlio di Fioramonte. Fu esso \nche ottenne, nel 1631, dall’imperatore Ferdinado II l’investitura dello stesso marchesato per se e sua \nsuccessione, estinta nel 1783. \nPer effetto di ciò il feudo della Bastìa ritornò nei march. \ndel Ponte e di Licciana, che lo perderono nelle vicende \npolitiche dell’invasione francese; dopo di che, alla pace \ngenerale del 1814, questo al pari degli altri feudi dei \nMalaspina fu incorporato al dominio del Duca di Modena. \n(GERINI, Mem. Stor. di Lunigiana.) \nLa Bastìa conta 195 abitanti.",
    "original_title": "BASTIA in Val di Magra",
    "byte_offset": 1323906
  },
  {
    "context": "",
    "title": "BASTIA in VAL TIBERINA",
    "body": "Castellare sull’estremo \nconfine del Granducato sul torrente Seano alla base dei \nmonti Cortonesi nella Comunità Giusdizione Diocesi e \ncirca 10 miglia toscane a grecale di Cortona. Un'altra \nBastia esiste nella pianura di Sansepolcro nel popolo di \nGricignano, Comunità Giurisdizione Diocesi e circa 4 \nmiglia toscane a ostro di detta città, Compartimento di \nArezzo.",
    "original_title": "BASTIA in VAL TIBERINA",
    "byte_offset": 1325659
  },
  {
    "context": "",
    "title": "BASTIONE (MONTE o PIZZO DEL)",
    "body": "Giace sul nodo \ncentrale della catena dell’Appenino fra Camaldoli, \nl’Alvernia e l’Abazia del Trivio. Non è conosciuta la sua \naltezza, la quale per altro non può discostarsi molto da \nquella della Falterona stata calcolata 2825 braccia. – La \nsommità del Bastione trovasi sotto il grado 29° 38’ 6” di \nlongitudine, ed il 43° 46’ di latitudine. \nÈ questo il punto normale, il nodo più centrale \ndell’Appennino, che di costà in tre grandi bracci si divide, \nuno dei quali si dirige a levante-grecale lungo la catena \nprincipale per Montefeltro e Gubbio, l’altro a scirocco \ncostituisce il braccio che dall’Alvernia, progredendo per \nCortona divide la vallata del Tevere da quella dell’Arno, \nmentre il braccio superiore della Falterona, volto a \nponente-maestro del Bastione, costituisce il superiore \nAppennino che la Toscana dalla Romagna e dalla \nLombardia divide. – Vedere APPENNINO TOSCANO e \nABAZIA del TRIVIO.",
    "original_title": "BASTIONE (MONTE o PIZZO DEL)",
    "byte_offset": 1326062
  },
  {
    "context": "in Val di Magra.",
    "title": "BASTREMOLI",
    "body": "Villaggio dietro ai \nmonti del Golfo della Spezia con chiesa succursale \ndipendente dalla pieve prepositura de’SS. Martino e \nLeonardo a Follo, nella cui Comunità è compresa, nel \nmandamento di Vezzano, provincia di levante, Diocesi di \nSarzana, Regno Sardo. \nHa una popolazione di 258 abitanti.",
    "original_title": "BASTREMOLI",
    "byte_offset": 1327045
  },
  {
    "context": "(Batinianum).",
    "title": "BATIGNANO",
    "body": "Castello sul pendìo \nmeridionale di un poggio situato quasi nel centro della \ngran curva che circoscrive la vasta pianura di Grosseto, \n(ERRATA: 9 miglia a ostro) 9 miglia toscane a \nsettentrione di questa città, della cui Comunità \nGiurisdizione Diocesi e Compartimento Batignano fa \nparte. \nQuantunque di origine ignota Batignano può credersi uno \ndei luoghi nati dalle rovine della città etrusca di Roselle, \nle mura della quale sono appena tre migia lungi di là nella \ncontinuazione della stessa linea di colline. \nUno dei più antichi istrumenti che io conosca, relativo a \nquesto castello, è dell’anno 1119 di maggio, rogato da \nTebaldo not. nel Castello di Batiniano, Contado di \nRoselle. È una donazione che fecero Ildebrando e Scolario \ndel fu Paganuccio Visconte, e Azia di Tederico vedova di \ndetto Paganuccio Visconte di un pezzo di terra posta \npresso il fiume Arbia nel vocabolo Tussula a favore della \nBadia di Coltibuono. (ARCH. DIPL. FIOR., Carte di \nColtibuono.) \nEra figlio di uno dei sunnominati Visconti di Batignano \nquell’Ugolino di Scolaro che, nel 1147, rinunziò a favore \ndella Repubblica di Siena la terza parte delle miniere a lui \nspettanti dell’argento, piombo, o di qualunque altro \nmetallo situate nei monti e distretti di Batignano, di \nMont’Orsajo, ed in altri luoghi. (Kaleff. Vecch. di Siena. \nMURAT. Ant. M. Aevi.) – Che questa consorteria di \nVisconti fosse feudataria dei potenti conti Aldobrandeschi \nsignori a quell’epoca di quasi tutte le grossetane e \nsovanesi maremme, lo dà a conoscere il testamento del \nConte Idebrando di Sovana del 22 ottobre 1208, col quale \nordina il riscatto di alcuni vasi preziosi che aveva \nimpeganto in Siena per conto del castello di Batignano; lo \ndimostra un atto d’investitura fatto dal di lui figlio \nIldebrandino conte Palatino nel suo palazzo di Grosseto li \n(ERRATA: 19 dicembre 1213) 19 settembre 1213, allorchè \ninfeudò il castello di Batignano con tutte le sue ragioni e \npertinenze a Manto di Grosseto, riservandosi per altro una \npartecipazione di frutti sulle miniere d’argento. \n(MURATORI, op. cit.) – Vedere l’articolo \nARGENTIERA. \nLa vittoria di Monteaperto spianò a Senesi la via  delle \ngrossetane maremme, e facilitò ai vassalli dei conti di \nSovana il mezzo di emanciparsi dal loro dominio e da \nquello dei loro Visconti. Il primo atto dei Batignanesi, che \nserve a prova di ciò, è una deliberazione fatta dal Comune \ne dagli uomini di Batignano adunati, li 10 luglio 1261, \nnella piazza della loro chiesa parrocchiale (S. Martino) \nper eleggere il sindaco, acciò si recasse a Siena a \nsottoporre a quella Repubblica il loro paese coll’offerta di \nun annuo tributo e di altre prove di sudditanza. La quale \nsottomissione fu accettata e rogata in Siena ai 2 novembre \ndello stesso anno, ratificata dal popolo di Batignano li 2 \naprile del 1262 (ARCH. DIPL. SEN. Kaleff. \ndell’Assunta.) \nMa i signori della Sughera, già Visconti di Batignano, \npervennero poco dopo al riacquisto dei loro possessi; \ntalchè il Comune di Siena, nel 1276, dovè inviare a \nBatignano una partita di soldati per ridurre un’altra volta \nall’obbedienza quegli abitanti. (ARCH. sudd. Consigl. \ndella Campana). \nFu posteriormente questo castello signoreggiato dai \nPiccolomini, in guisa che la Repubblica senese ripetute \nvolte dai diversi pretendenti lo acquistò in compra \nsborsando loro, nel 1363, fiorini 6400. Rimonta a \nquest’epoca il primo statuto di Batignano, dove tenne per \nlungo tempo ragione il giusdicente di Monte Pescali, sino \na che questo paese con quasi tutto il restante dello stato di \nSiena fu incorporato al dominio di Cosimo I Gran Duca di \nToscana. \nI monti che contornano Batignano sono vestiti da folte \nselve di lecci, di scopeti e morteti; le adiacenze del \ncastello, e le pendici meridionali del suo poggio sono \ncoltivate a olivi, a viti e a campi sativi. Nel sopresso convento di Agostiniani, situato nel poggio che ha \nponente sta di contro a Batignano, esiste sino dal 1813 la \nprima fabbrica di vetri in lastre introdotta in Toscana. La \nquale fornisce al paese un’utile risorsa, occupando un \nbuon numero di quegli abitanti nel taglio dei boschi, nel \ntrasporto dei materiali, nei lavori di fabbrica ecc.; mentre \nil proprietario della medesima va promuovendo con \nlodevole esempio una meglio intesa coltivazione del suolo \ndiboscato. \nBatignano conte 294 abitanti.",
    "original_title": "BATIGNANO",
    "byte_offset": 1327378
  },
  {
    "context": "in Val di Serchio.",
    "title": "BATONE",
    "body": "Conserva questo nome di \norigine longonarda un casale situato nei poggi a sinistra \ndel torrente Freddana alle sorgenti del rio Vinciora  suo \ntributario, e a destra della strada provinciale che per Val \ndi Serchio conduce a Camajore. – Sono poche case sparse \nsulle pendici del monte nel popolo di S. Maria di \nLoppeglia, piviere di Monsagrati, Comunità Giurisdizione \nDiocesi e Ducato di Lucca, da cui Batone trovasi circa 8 \nmiglia toscane a maestro. – Vedere LOPPEGLIA.",
    "original_title": "BATONE",
    "byte_offset": 1331838
  },
  {
    "context": "nella montagna di Pistoja.",
    "title": "BATONI",
    "body": "Piccolo casale che un \ndì portava il nome di castello nel popolo di Piteccio, \nComunità di Porta al Borgo, Giurisdizione e Diocesi di \nPistoja, da cui è circa 7 miglia toscane a settentrione \nCompartimento di Firenze. \nRisiede in monte verso le sorgenti dell’Ombrone \nsull’antica strada che guida per quella foce \nnell’Appennino bolognese. \nFu questa bicocca, nei secoli vicini al mille, oggetto di \ngrandi controversie promosse, ora dagli abati di \nNonantola, ora dai Bolognesi contro i Vescovi e il \nComune di Pistoja. \nLa più antica memoria conosciuta sembra quella del 27 \nmaggio 1086, pubblicata dal Zaccaria, (Anecd. Pistor.), \nquando Pietro vescovo di Pistoja diede a Ildebrando di \nRanieri e al di lui fratello alcune terre poste nella villa di \nPaterno, in S. Mamante e in Piteccio, e ne ricevè in \ncompenso possessioni situate in loco Batoni, prope \nnostrum eumdem castrum. Al quale castello e corte di \nBatoni allude una bolla di Pasquale II (14 novembre \n1105) diretta a Ildebrando vescovo di Pistoja, alla cui \nmensa episcopale confermò fra le altre cose le possessioni \ndella corte di Batoni. \nPer le questioni posteriormente insorte per parte degli \nabati di Nonantola, e poscia per conto dei Bolognesi potrà \nil lettore vederle nella storia pistojese del Salvi, e in \nquella della Badia Nonantolana del Tiraboschi.",
    "original_title": "BATONI",
    "byte_offset": 1332348
  },
  {
    "context": "",
    "title": "BATTIFOLLE del Casentino",
    "body": "Castellare con bastione \ncirconvallato di fossi, di cui restano le vestige sopra un \nrisalto orientale del monte della Consuma nel Val d’Arno \nCasentinese. Eravi la chiesa parrocchiale (S. Biagio a \nBattifolle) annessa attualmente a S. Lorenzo di Startia nel \nplebanato di Vado, (ERRATA: Comunità e 3 miglia) \nComunità di Montemignajo, Giurisdizione e 3 miglia \ntoscane a maestro di Castel S. Niccolò, Diocesi di Fiesole, \nCompartimento di Arezzo. \nDa questa rocca prese il titolo il ramo dei conti Guidi di \n\nPoppi, nominati perciò da Battifolle, molti dei quali si \nresero segnalati nella storia fiorentina. Fra i più conosciuti \nciterò il Conte Guido vicario a Firenze per Roberto re di \nNapoli, morto nella battaglia di Montecatini; il conte \nRoberto amico del Petrarca, e quel conte Simone che \nFirenze onorò della sua fiducia nella cacciata del Duca di \nAtene, mentre un secolo dopo punì per ripetuta malafede \nil conte Simone giuniore, cacciandolo con tutta la sua \ndiscendenza dal Casentino, dopo aver smantellato i suoi \nfortilizi e l’antica sede dei loro maggiori in Battifolle. –  \nVedere STARTIA (S. LORENZO a).",
    "original_title": "BATTIFOLLE del Casentino",
    "byte_offset": 1333731
  },
  {
    "context": "",
    "title": "BATTIFOLLE (MONTE DI)",
    "body": "fra la Pescia e la Lima con \ncastellare che ha dato il nome al monte sopra S. Quirico di \nCastel vecchio alle sorgenti della Pescia di Collodi, sul di \ncui giogo trovasi il confine Granducale con quello del \nDucato di Lucca, a cui la maggior parte del Monte di \nBattofolle appartiene. La sua altezza assoluta segnalata \ndal pad. Inghirami è di braccia 1903,5 sopra il livello del \nMeditterraneo.",
    "original_title": "BATTIFOLLE (MONTE DI)",
    "byte_offset": 1334900
  },
  {
    "context": "già detto Vicione Piccolo.",
    "title": "BATTIFOLLE di Val di Chiana",
    "body": "Castello con pieve (S. Quirico) nella pendice \norientale de’poggi che scendono da Val d’Ambra in Val \ndi Chiana, nella Comunità Giurisdizione Diocesi \nCompartimento e circa 4 miglia toscane a libeccio di \nArezzo. \nÈ noto questo Battifolle sotto il vocabolo di Vicione o \nVicione piccolo sino dal secolo X, allochè in coteste parti \npossedevano vasta tenuta gli Adalberti marchesi di \nToscana, dai quali passò negli Ubertini e in altri nobili di \ncontado. – Un’istrumento del 1072 pubblicato dal \nMuratori nelle Antichità Estensi (Part. I, pag. 192) dà a \nconoscere la provenienza delle corti di Vicio maggio e \nVicio piccolo , acquistate dal Conte Rodolfo avo di coloro \nche, in detto anno 1072, offrivano alla canonica di S. \nDonato di Arezzo una porzione di quei terreni compresi \nnella tenuta Ubertenga. La quale tenuta estendevasi nei \npivieri di Monte S. Savino, di S. Mustiola a Quarto, di S. \nMaria in Gradi presso Arezzo e nella pieve al Toppo, \ncomprese le corti dei due Vicioni. \nNel 1131, Winildo di Pagano cedè il padronato della \nchiesa di S. Quirico a Vicione del pivire di S. Maria al \ntoppo insieme con i suoi beni e la corte di Vicio maggio \nalla Badia di Agnano. \nPosseduto e poi tolto ai Tarlati, fu Vicio piccolo \nconvertito in Battifolle e fortificato dai Fiorentini nel \n1380; (LAURENT. BONINCONTRI, Annal.) investito e \ndiroccato, nel 1431, dalle genti capitanate da Niccolò \nPiccinino. (AMMIR., Ist. Fior.) \nLa pieve di S. Quirico a Battifolle fu eretta in fonte \nbattesimale dopo il 1500 smembrandola dalla distrutta \npieve al Toppo, e assegnandoli varie succursali. \nAttualmente appartengono al suo piviere i seguenti \npopoli. 1. Pieve dei SS. Quirico e Giuditta al Battifolle; 2. \nS. Cristina di Chiani; 3. S. Maria alla Poggiola; 4. S. \nGiovanni evangelista di Prat’Antico; 5. S. Martino di \nVicio maggio; 6. S. Giorgio di Tuori; 7. Madre di Dio e S. \nCarlo al Poggio S. Martino. – Vedere VICIO PICCOLO. \nLa parrocchia di S. Quirico al Battifolle conta 383 abitanti.",
    "original_title": "BATTIFOLLE di Val di Chiana",
    "byte_offset": 1335324
  },
  {
    "context": "",
    "title": "BATTIFOLLE in Val di Sieve",
    "body": "Il LAMI trovò di questo \nBattifolle qualche raro cenno nelle carte della \nmetropolitana fiorentina appena sufficiente però a \nindicare la sua ubicazione supposta verso Monte Rotondo \ndi Val Cava in Mugello. (LAMI, Monum. Eccl. Fior.)",
    "original_title": "BATTIFOLLE  in Val di Sieve.",
    "byte_offset": 1337412
  },
  {
    "context": "in Val di Magra.",
    "title": "BATTOLLA (PIANA DI)",
    "body": "Villaggio \ndietro i monti del Golfo della Spezia, la cui chiesa \nparrocchiale (S. Maria e S. Rocco) è compresa nella \nComunità di Follo, Giurisdizione e Mandamento di \nVezzano, Provincia di Levante, Diocesi di Sarzana, \nRegno Sardo. \nHa una popolazione di 384 abitanti.",
    "original_title": "BATTOLLA (PIANA DI)",
    "byte_offset": 1337682
  },
  {
    "context": "alias ALLA MONTAGNA in Val Tiberina.",
    "title": "BATTUTA (S. MICHELE ALLA)",
    "body": "– Casale da cui prende il \ndistintivo la sua chiesa parrocchiale nel monte sopra \nSansepolcro, dalla di cui Comunità Giurisdizione e \nDiocesi dipende, Compartimento di Arezzo. – Vedere \nMONTAGNA (S. MICHELE alla).",
    "original_title": "BATTUTA (S. MICHELE ALLA)",
    "byte_offset": 1337996
  },
  {
    "context": "in Val di Sieve.",
    "title": "BAVELLO (S.)",
    "body": "– Vedere BABILA (S.).",
    "original_title": "BAVELLO (S.)",
    "byte_offset": 1338284
  },
  {
    "context": "nel Val d’Arno fiorentino.",
    "title": "BEATA A SIGNA",
    "body": "– Vedere SIGNA.",
    "original_title": "BEATA A SIGNA",
    "byte_offset": 1338343
  },
  {
    "context": "",
    "title": "BECCI (FONTE)",
    "body": "Questa fonte, da cui prese nome sino \nall’anno 1777, un comunello delle Masse di Siena, esiste \nsulla strada Regia postale fuori di Porta Camullìa miglia \ntoscane 1 e 1/2 a settentrione-maestro di quella città. \nÈ una delle più antiche fonti pubbliche allacciata e \ncostruita dai senesi, nel 1228, in più tempi a spese \npubbliche restaurata nel 1309, 1338, 1418, e 1575. (DEI, \nCronac. Senes.) \nQuì nel 20 gennajo 1313 i senesi combatterono con valore \nl’esercito di Arrigo VII; e da questo luogo fino dal 1333 \nincominciava la carriera de’cavalli per il palio di \nmezz’agosto. \nIl casino contiguo a Fonte Becci dell’antica famiglia \nsenese Saracini fu architettato dal cel. Baldassarre \nPeruzzi.",
    "original_title": "BECCI (FONTE)",
    "byte_offset": 1338411
  },
  {
    "context": "(Bitusanum).",
    "title": "BEDIZZANO",
    "body": "Grosso villaggio, sull’Alpe \nApuana nella Comunità e Giurisdizione di Carrara, dalla \ncui città è circa 2 miglia toscane a grecale con chiesa \narcipret. (S. Genesio) Diocesi già di Sarzana, ora Massa \nDucale, Ducato di Modena. – Giace sopra un terreno \ncalcare cavernoso in mezzo a una selva di castagni, alla \nbase dei monti marmorei che di Bedizzano  e di Colonnata \nsi appellano. \nIl villaggio di Bedizzano trovasi rammentato sino dal \n1035 sotto il nome di Bitusanum nel codice Pallavicino \ndel capitolo della cattedrale di Sarzana, di cui allora era \npadronato quella chiesa. La maggior parte de’suoi abitanti \nsono cavatori, segatori, scarpellini o carrettieri di marmi. \nÈ fama che i romani aprissero i più antichi e più grandiosi \nscavi dei marmi lunensi in cotesta parte della montagna, il \ncui vertice porta il nome di Sagra . Infatti la più grandiosa \narea scavata dall’arte è nelle cave di Bedizzano, al luogo \ndetto i Fanti scritti da un antico bassorilievo scolpito sulla \nparete marmorea già stato illustrato con una lapida \nscoperta nel 1810 nelle vicinanze di questo villaggio, \ndove si leggono i nomi dei consoli di Roma dall’anno \nXVI all’anno XXII dell’Era volgare. – Vedere CENNI \nSULL’ALPE APUANA, e all’Articolo CARRARA. \nBedizzano conta una popolazione di 734 abitanti.",
    "original_title": "BEDIZZANO",
    "byte_offset": 1339144
  },
  {
    "context": "",
    "title": "BEFA",
    "body": "Villa in Val d’Ombrone senese nel poggio e \npopolo di Monte Pertuso, Comunità Giurisdizione e 4 \nmiglia toscane a ostro di Murlo, Diocesi e Compartimento \ndi Siena, da cui è 16 miglia toscane a settentrione. Questa \nvilla con le terre annesse faceva parte del patrimonio della \nBadia Vallombrosana dell’Ardenga, quando Pio II \nassegnò i possessi della Befa alla mensa arcivescovile di \nSiena, che tuttora possiede. (GIGLI, Diar. Senes.)",
    "original_title": "BEFA",
    "byte_offset": 1340498
  },
  {
    "context": "in Val di Merse.",
    "title": "BELAGAJO",
    "body": "Castellare e monte \nomonimo sulla destra del torrente Farma, 4 miglia toscane \na ponente del Bagno di Petriolo, nella parrocchia e 5 \nmiglia toscane a maestro di Casale di Pari, Comunità di \nCampagnatico, Diocesi e Compartimento di Grosseto. \nFu Signoria dei conti Ardengheschi, i quali nel 1187 \nvenderono le loro possessioni in Belagajo , e Monte \nCodano  alla loro Abbadia dell’Ardenghesca, cui fu \nconfermato il castello insieme con la chiesa di Belagajo in \nuna bolla del 1194 da Celestino III (ARCH. DIPL. FIOR. \nBad.  Ardenghesca.) \nIl castello di Belagajo fu nuovamente ceduto nel 1202 \ndagli Ardengheschi insieme con quello di S. Anastasio e \nmolte altre bicocche ai senesi, che nel 1272 ne \ncostituirono una piccola comunità. – Attualmente consiste \nin poche case di campagna con cappella pubblica dei \nmarch. Zondadari di Siena nel 1726 acquistata con le \ncontornati selve di castagni e lecci.",
    "original_title": "BELAGAJO",
    "byte_offset": 1340953
  },
  {
    "context": "",
    "title": "BELCARO",
    "body": "Villa ch’ebbe un fortilizio e un sindaco nelle \nMasse di Città di Siena, da cui è 3 miglia toscane a ostro. \n– Fu tolta ai Salimbeni dai senesi nel 1384, quindi ai \nMarescotti, ai quali i Reggitori di Siena nel 1482 \nordinarono di smantellarla. \nPassata nei Bellanti fu poi venduta ai Turamini che la \nridussero a casa di delizie con una cappella (S. Jacopo) \ndipinta nel 1535 dal Peruzzi: di cui pur sono altre pinture \na fresco. Tale è il giudizio di Paride che tiensi per l’opera \nmigliore di quel raro ingegno, l’autore stesso delle \ndecorazioni del giardino. \nLa villa di Belcaro è stata a’tempi nostri notabilmente \nabbellita dalla nobile gente dei Camajori attuale \nproprietaria della villa e annessi. \nBelcaro risedendo in costa fu nuovamente munito di \nfortificazioni dai senesi nella guerra del 1554, investito e \npreso dall’oste imperiale nell’aprile dello stesso anno, non senza reciproco sacrifizio.",
    "original_title": "BELCARO",
    "byte_offset": 1341895
  },
  {
    "context": "",
    "title": "BELCLARO o BENCLARO in Romagna",
    "body": "Castello perduto \nin Val di Lamone, nel quale ebbero palazzo e dominio i \nconti di Susinana, e dove ai 27 agosto 1303 morì il \nvalente capitano Maghinardo di Pietro di Pagano della \nstassa prosapia. (ANNAL. CAMALD.)",
    "original_title": "BELCLARO o BENCLARO in Romagna",
    "byte_offset": 1342850
  },
  {
    "context": "nel Val d’Arno aretino.",
    "title": "BELFIORE (S. APOLLINARE A)",
    "body": "Casale con parrocchia anticamente appellata S. \nApollinare a Ponina, nel piviere di Vocognano, Comunità \ndi Capolona, Giurisdizione Diocesi e Compartimento di \nArezzo, da cui Belfiore è circa 7 miglia toscane a \nsettentrione. \nA questo luogo di Ponina vuolsi riferire un diploma di \nFederigo I, dato in Lodi li 25 giugno 1161, col quale si \naccorda il castello con la corte di Ponina e molte altre \ncose alla Badia di Capolona. (PUCCINELLI, Cron. \ndell’Abbadia fior.) \nLa parrocchia di Belfiore ha 135 abitanti.",
    "original_title": "BELFIORE (S. APOLLINARE A)",
    "byte_offset": 1343104
  },
  {
    "context": "",
    "title": "BELFORTE di Radicondoli",
    "body": "Questo castello, da cui prese \nil nome una potente famiglia di Volterra, risiede sul \nvertice di un selvoso monte che separa la valle della \nCecina da quella della Merse, nella Co munità \nGiurisdizione e 4 miglia toscane a ostro di Radicondoli, \nDiocesi di Volterra, Compartimento di Siena, da cui è \ncirca 16 miglia toscane a ponente. \nLa storia di questo piccolo e ben fabbricato castelletto \nanteriore al secolo XII è poco nota. Si sa però dal \ntestamento del Conte Ildebrando dettato nel suo palazzo \ndi Sovana, li 22 ottobre 1208, che di Belforte egli \ndisponeva liberamente tosto che a uno de’figli suoi \n(Ildebarndino) assegnò di parte i castelli di Monte Gemoli, \nSillano, Monte Guidi, Cugnano e Belforte, non ostante \nche questo stesso Belforte fosse stato concesso nel 1186, \nda ArrigoVI a Ildebrando Pannocchieschi vescovo di \nVolterra, e che al di lui successore giurasse obbedienza \nnel 1200 un Ranieri Visconte di quel castello. – Fatto è \nche all’anno 1221 dominavano in Belforte i Conti \nAldobrandeschi, mentre lo consegnarono insieme con \nRadicondoli alla Repubblica di Siena per cauzione di \nalcuni patti da essi firmati; e fu nel novembre dello stesso \nanno che gli abitanti dei prenominati due castelli \nprestarono giuramento di fedeltà al governo senese. – \nRicaduti sotto il dominio de’re d’Italia, i senesi nel 1249 \nfecero istanza a Federigo II per riottenere il regime di \nBelforte e di Radicondoli. (ARCH. DIPL. SEN. Cons. \ndella Campana.) Dopo la morte di Federigo II (1251) la \nRepubblica tornò al possesso dei due castelli che rilasciò \nalla cura del Conte Ildebrandino di Sovana con patto di \ndifenderli per conto dello stato senese, e di non alienare in \nalcun modo le di lui torri di Belforte e di Radicandoli ( l. \ncit. ). Non decorsero però molti anni che il Com. di Siena \nfu costretto (an. 1268) a spedire colà una mano di armati \nper ricuperare sotto la condotta di Provenzano Salvani i \npaesi di Belforte, Radicondoli e Monte Guidi: (l. cit. \nCons. del popolo) sino a che, nel 1301, (30 agosto), gli \nuomini di Belforte si sottomisero alla Repubblica a quei \npatti che furono imposti loro dai senesi, i quali d’allora in \npoi inviarono colà un giusdicente. – Gli statuti più antichi \ndi Belforte conservati nelle Riformagioni d i Siena portano \nla data del 1382. \nUna delle sue chiese già filiali della pieve di Scorgiano, \nnel 1359, ottenne il fonte battesimale dal vescovo di \nVolterra, unita in seguito all’altra di S. Croce a Belforte. \nNella pieve esiste un buon quadro del Casolani, o della \nsua maniera. \nHa una popolazione di 635 abitanti.",
    "original_title": "BELFORTE di Radicondoli",
    "byte_offset": 1343679
  },
  {
    "context": "",
    "title": "BELFORTE di Mugello",
    "body": "Castellare sul giogo \ndell’Appennino di (ERRATA : Coreglia) Corella, per dove \nsi varca dalla Val di Sieve in quella del Lamone in \nRomagna, nel popolo di S. Martino a (ERRATA : Coreglia) \nCorella, Comunità Giurusdizione e 6 miglia toscane a \nsettentrione di Dicomano, Diocesi e Compartimento di \nFirenze. \nFu uno dei tanti castelli toccato al ramo dei conti Guidi di \nBattifolle; da uno dei quali la Repubblica fiorentina lo \nacquistò in comp ra, nel 1375, insieme col vicino castello \ndi Gattaja . (AMMIR. Stor. Fior.) \nIl castello di Belforte dominava uno dei passaggi più \nmalagevoli che guida tuttora dalla Romagna in Val di \nSieve, reso memorabile da Matteo Villani per la \nmalaventura che al passo delle Scalette incontrò, nel \n1368, la temuta compagnia del conte Lando, fatto \nprigioniero esso stesso dai montanari che l’assalirono fra \nquei burroni.",
    "original_title": "BELFORTE di Mugello",
    "byte_offset": 1346328
  },
  {
    "context": "in Val di Senio in Romagna.",
    "title": "BELGRADO",
    "body": "Casale sul \npoggio, nella parrocchia Comunità Giurisdizione di \nPalazzuolo, Diocesi e Compartimento di Firenze. \n– È incerto se a questo luogo di Belgrado, benchè situato \nnell’antico distretto di Susinana, possa riferire il castello \ndi Belclaro , dove morì Maghinardo di Susinana. – Vedere \nBELCLARO.",
    "original_title": "BELGRADO",
    "byte_offset": 1347221
  },
  {
    "context": "",
    "title": "BELLARIA (POGGIO DI)",
    "body": "Uno è in Val di Cecina \npresso Monte Castelli; l’altro in Val di Merse vicino a \nPari. Sono formati ambedue da rocce di gabbro e di \nserpentina.",
    "original_title": "BELLARIA (POGGIO DI)",
    "byte_offset": 1347576
  },
  {
    "context": "in Val di Nievole.",
    "title": "BELLAVISTA di BORGO BUGGIANO",
    "body": "Villa delle più grandiose che la dinastia Medicea \nfece innalzare sopra una deliziosa collina nel centro della \nValle di Nievole, nel popolo. Comunità e Giurisdizione di \nBorgo Buggiano, da cui è mezzo miglio a ostro, Diocesi \ndi Pescia, già di Lucca, Compartimento di Firenze. \nRisiede in mezzo alla più vasta Tenuta della Val di \nNievole, ottenuta per opera di colmate dai Granduchi di \nToscana, e poi dai marchesi Ferroni di Frienze, che nel \n1672, l’acquistarono da Cosimo III col titolo e diritti di \nMarchesato; fino a che uno di essi (Ubaldo) al cadere del \nsecolo XVIII nella intenzione di prosciugare la circostante  \n(ERRATA: palude di Fucecchio) palude di Bientina, esaurì \nnei preparativi di cotanta gigantesca impresa un \nricchissimo patrimonio, in guisa che il solo palazzo di Bellavista oggi resta agli eredi in mezzo a 40 grandi \npoderi alienati.",
    "original_title": "BELLAVISTA di BORGO BUGGIANO",
    "byte_offset": 1347751
  },
  {
    "context": "",
    "title": "BELLAVISTA di LIVORNO",
    "body": "Villa di delizie sull’amene \npendici di Monte Nero, cui meritamente acquistò il nome \ndi Bellavista la spaziosa e ammirabile prospettiva che \noffre questa località per la vista di Livorno, dei suoi \nsobborghi e del popoloso littorale, oltre quella estesissima \ndel mare, che sotto a Bellavista urta i suoi scogli.",
    "original_title": "BELLAVISTA di LIVORNO",
    "byte_offset": 1348686
  },
  {
    "context": "in Romagna, detto anche Belvedere.",
    "title": "BELLAVISTA di MODIGLIANA",
    "body": "È una vaga collina posta sulla sinistra \ndel torrente Marzeno mezzo miglio a maestro da \nModigliana, sulla quale risiede festeggiato da variate \npiantagioni di olivi, di cipressi e di vigneti un convento di \nCappuccini.",
    "original_title": "BELLAVISTA di MODIGLIANA",
    "byte_offset": 1349032
  },
  {
    "context": "in Val di Tora.",
    "title": "BELLAVISTA o BELVEDERE, di NUGOLA",
    "body": "– Villa sul crine dei poggi di Parrana fra Valle \nBenedetta e Nugola alle sorgenti del torrente Tanna. – Da \nquesto punto si domina la pianura pisana, Livorno, il mare \ne le colline di Val di Tora.",
    "original_title": "BELLAVISTA o BELVEDERE, di NUGOLA",
    "byte_offset": 1349319
  },
  {
    "context": "",
    "title": "BELLEMÈ o BETLEM (S. MARIA A)",
    "body": "Antico ospizio \nnella Masse di S. Martino nella Giurisdizione Diocesi e \nCompartimento di Siena, da cui è un miglio a ostro fuori \ndi porta Romana.  \nSi fa menzione di questo spedale sino dal secolo XII, in \noccasione di una permuta di beni fra lo spedalingo di \nBetlem e l’abate di S. Salvatore dell’Isola. Destinato in \nseguito ad altri usi, il patrimonio di S. Maria a Bellemé  fu \nassegnato in benefizio alla nob. famiglia Piccolomini, che \nlo convertì in prebenda canonicale per il Primicerio della \nMetropolitana senese, di data di quella casa. – Il Lanzi \ncita una tavola di questa chiesa di Betlem, come opera \nanteriore al 1200.",
    "original_title": "BELLEMÈ o BETLEM (S. MARIA A)",
    "byte_offset": 1349577
  },
  {
    "context": "",
    "title": "BELLOSGUARDO presso FIRENZE",
    "body": "Non vi è collina \ncui possa convenire questo nome meglio che a quella la \nquale trovasi a libeccio ponente appena si esce da Firenze \nfra la porta di S. Frediano e la Romana. Avvegnachè da \nquesto punto si domina non solamente la capitale, \npercorrendone con l’occhio le piazze e le principali \nstrade, ma ancora la deliziosa popolatissima valle \nfiorentina in quasi tutta la sua estensione, con le ridenti \ncolline di Settignano, di Fiesole, di Careggi e di Castello \nche le restano dirimpetto. \nFra le molte ville signorili che risiedono in questo poggio, \ndi Bellosguardo, può dirsi per magnificenza e situazione \nla regina quella edificata nei beni aviti dal celebre \narchitetto fiorentino (ERRATA :Niccolò Michelozzi) \nMichelozzo Michelozzi. – Dei danni recati agli edifizi \nsacri e profani costà esistiti durante l’assedio di Firenze, \n(anno 1529) ne parla a sufficienza la storia fiorentina del \nVarchi.",
    "original_title": "BELLOSGUARDO presso FIRENZE",
    "byte_offset": 1350261
  },
  {
    "context": "sul poggio di Brandeglio, altrimenti detto di Belriguardo presso le Piastre,",
    "title": "BELLOSGUARDO nella Montagna di Pistoja",
    "body": "nella Comunità di Porta al Borgo, Giurisdizione e \nDiocesi di Pistoja, da cui è 6 miglia toscane a maestro, \nCompartimento di Firenze. – Fu al dire degli storici \nCastruccio Antelminelli quello che, nel 1324, fece riattare \nil castello di Brandeglio, ossia di Cireglio; e perché di là \nscuopriva Pistoja e Firenze gli pose nome Bellosguardo. \nLa fortezza fu distrutta nel 1330. (AMMIR., Istor. Fior. – \nFIORAVANTI, Mem. Stor. di Pistoja.)",
    "original_title": "BELLOSGUARDO nella Montagna di Pistoja",
    "byte_offset": 1351218
  },
  {
    "context": "nelle Masse di città",
    "title": "BELRIGUARDO",
    "body": "2 miglia toscane a \nmaestro di Siena. Fu qua la prima Certosa della Toscana \nfondata nel 1340 per lascito di Niccolò Cinughi \nabbandonata dai Certosini nel 1635 per insalubrità del \nlocale, oggi detto il Conventaccio; poco lungi dal nuovo \nBelriguardo  eretto nel 1618 per i Benedettini, poi dato ai \nScolopi, dai quali l’acquistò nel 1823 l’attuale \nproprietario.",
    "original_title": "BELRIGUARDO",
    "byte_offset": 1351789
  },
  {
    "context": "in Val d’Ombrone senese.",
    "title": "BELSEDERE di TREQUANDA",
    "body": "Casale sul risalto di un poggio, che domina la \nVallata dell’Asso, il quale fiume ne bagna le pendici dal \nlato occidentale. Ha una parrocchia sotto il titolo di S. \nAntonio Abate a Belsedere, nella Comunità e 3 miglia \ntoscane a ponente di Trequanda, Giurisdizione e Diocesi \ndi Pienza, Compartiemnto di Siena. \nConta un popolazione di 132 abitanti.",
    "original_title": "BELSEDERE di TREQUANDA",
    "byte_offset": 1352200
  },
  {
    "context": "(Porta Bertrami) nel littorale di Pietrasanta.",
    "title": "BELTRAME (PORTA)",
    "body": "Torre di confine fra il Lago di Porta e il \nmonte della Rocca di Montignoso, nel luogo detto Salto \ndella Cervia: al qual monte si appoggia con una sua \ncortina. Quivi vedesi tuttora quella porta, per la quale \npassava l’antica strada postale di Genova, innanzi che \n(ann. 1810) fosse deviata dalle falde del poggio e \navvicinata di più alla marina. \nS’incontra la prima memoria di questa Porta Beltrame o \nBertrame in un placito emanato in Roncaglia da Arrigo \nIII, li 15 maggio del 1055, a favore del vescovo di Luni, \nche reclamava alcune possessioni situate nel distretto di \nCastello Aginolfo  (Rocca di Montignoso) … prope \nPortam quae dicitur Bertrami. (MURAT., Ant. M. Aevi. \n– TIRABOSCHI Stor. Nonant.) \nFu posseduta in seguito insieme con il lago di Porta, dai \nnobili di Corvaja, alla quale consorterìa dubito che \nappartenesse quel Perotto degli Streghi, cui, nel 4 marzo \n1328, fu confermato a titolo di feudo dall’imperatore \nLodovico il Bavaro questo luogo insieme con il lago, \nchiamato talvolta il Lago di Perotto. Caduto il paese di \nPietrasanta sotto il dominio fiorentino (anno 1513), fu la \nporta Beltrame munita da Cosimo I di una più solida \ntorre, e circonvallata di fossi con ponte lavatojo, dove si \nconserva tuttora l’arme di quel sovrano. – Vedere LAGO \nDI PORTA e MONTIGNOSO LUCCHESE.",
    "original_title": "BELTRAME (PORTA)",
    "byte_offset": 1352610
  },
  {
    "context": "",
    "title": "BELVEDERE di CRESPINA",
    "body": "Villa sulla cresta delle \ncolline Pisane che acquapendono in Val d’Isola nella cura di Tripalle, Comunità e 4 miglia toscane a levante di \nFauglia Giurisdizione di Rosignano, Diocesi di Livorno, \ngià di Pis a, nel cui Compartiemento è compresa. – Risiede \nin un rilevato poggetto di tufo conchigliare sopra i ruderi \ndi un castellare e di una chiesa parrocchiale appellata S. \nMaria di Montalto . Nel decorso secolo vi fu eretto dal \nbaron Testa di Pisa un vago casino di campagna in mezzo \na una sua possessione coltivata a vigne, oliveti e frutti di \nvaria specie.",
    "original_title": "BELVEDERE di CRESPINA",
    "byte_offset": 1354012
  },
  {
    "context": "in Val di Chiana. ",
    "title": "BELVEDERE di LUCIGNANO",
    "body": "Eminenza di un poggio a ponente di questa terra nel \npopolo di S. Maria della Querce, Comunità e \nGiurisdizione di Lucignano, Diocesi e Compartimento di \nArezzo. – Da questo punto l’occhio e l’anima si beano \nalla contemplazione della bellissima e ubertosa Valle \ndella Chiana.",
    "original_title": "BELVEDERE di LUCIGNANO",
    "byte_offset": 1354624
  },
  {
    "context": "",
    "title": "BELVEDERE di MUGELLO",
    "body": "Nome di un ciglio \nprominente dell’Appennino della Futa nel popolo di S. \nLucia allo Stale, Comunità e Giurisdizione di \nFiorenzuola, Diocesi e Compartimento di Firenze. \nRisiede presso i confini del Bolognese in mezzo a pingui \npascoli delle vicine cascine dello Stale, dove però non \nprospera o alligna la vite nè il gelso, siccome dall’erudito \nautore della Corografia d’Italia viene indicato.",
    "original_title": "BELVEDERE di MUGELLO",
    "byte_offset": 1354956
  },
  {
    "context": "in Val di Chiana. ",
    "title": "BELVEDERE di PALAZZUOLO",
    "body": "Specola de’signori Casini eretta nel 1821 sul punto più \nculminante del monte di Palazzuolo a destra del casale \nomonimo e della strada Regia che da Arezzo per Monte S. \nSavino e Palazzuolo guida a Siena. \nDa questa elevatezza, posta a 1047 braccia sopra il livello \ndel Mediterraneo, si contemplano a volo di uccello le tre \nValli maggiori della Toscana, cioè a ostro la Valle \ndell’Ombrone senese, a levante la Val di Chiana, \ncompreso il lago di Perugia, e a settentrione la Valle \ndell’Arno dalla sua origine sino alla gola dell’Incisa.",
    "original_title": "BELVEDERE di PALAZZUOLO",
    "byte_offset": 1355389
  },
  {
    "context": "in Val di Magra. ",
    "title": "BELVEDERE di PONTREMOLI",
    "body": "Castellare sopra un poggio omonimo che diramasi \ndall’Appennino sul fiume Verde nel popolo di S. \nPancrazio a Vignola, Comunità Giurisdizione e Diocesi di \nPontremoli, da cui è circa 3 miglia toscane a maestro, \nCompartimento di Pisa. \nForse richiama a questo Belvedere un diploma di Federigo \nI del 1164 a favore del march. Obizo Malaspina, detto il \nGrande, quando fu investito da quell’imperante della \nquarta parte del castello e curia di Belvedere in Val di \nMagra.",
    "original_title": "BELVEDERE di PONTREMOLI",
    "byte_offset": 1355988
  },
  {
    "context": "sopra Firenze.",
    "title": "BELVEDERE di PRATOLINO",
    "body": "Casino R. \nsull’eminenza del poggio di Pratolino che è una \ncontinuaziione dell’Uccellatojo, di dove la bella veduta di \nFirenze e della sua valle si presenta a chi arriva costà \ndalla strada Regia bolognese e dal Mugello. \n ",
    "original_title": "BELVEDERE di PRATOLINO",
    "byte_offset": 1356512
  },
  {
    "context": "in Val d’Era;",
    "title": "BELVEDERE a SANTO PIETRO",
    "body": "nel \npopolo di Santo Pietro, Comunità di Capannoli, da cui è \ncirca tre miglia toscane a libeccio, Giurisdizione di Palaja, \nDiocesi di S. Miniato, già di Lucca, Compartimento di \nPisa. – È una piccola borgata sopra un placido poggetto, \ndi dove si spazia la vista intorno a una serie di ridenti \ncolline che fanno cerchio e si distendono per varie \ndirezioni nella Valle inferiore dell’Era e nelle vallecole \nsue tributarie.",
    "original_title": "BELVEDERE a SANTO PIETRO",
    "byte_offset": 1356785
  },
  {
    "context": "in Val di Nievole. ",
    "title": "BELVEDERE di SERRAVALLE",
    "body": "Castellare con torrina antica nel punto più saliente del \nmonte di Serravalle, noto nella guerra tra i Fiorentini e \nCastruccio. Il quale capitano costà si accampò la sera de’7 \ngiugno 1321 con intenzione di far giornata con Guido da \nPetrella duce dell’esercito fiorentino che vi si era poco \nprima ritirato. \nLa sommità del torrino di Belvedere è a 847 braccia sopra \nil livello del Mediterraneo.",
    "original_title": "BELVEDERE di SERRAVALLE",
    "byte_offset": 1357265
  },
  {
    "context": "in Val di Cornia, ",
    "title": "BELVEDERE di SUVERETO",
    "body": "Comunità e mezzo miglio a settentrione di Suvereto, \nGiurisdizione di Campiglia, Diocesi di Massa, \nCompartimento di Grosseto. – È un piccolo villaggio sulla \nsommità pianeggiante del poggio che siede a cavaliere di \nSuvereto, asilo delle più agiate famiglie di questo castello \nnella infida stagione ad oggetto di respirare costà un’aria \npiù ventilata.",
    "original_title": "BELVEDERE di SUVERETO",
    "byte_offset": 1357722
  },
  {
    "context": "presso la confluenza della Sieve.",
    "title": "BELVEDERE di VOLOGNANO",
    "body": "Villa amenissima della illustre famiglia \nMozzi di Firenze, situata quasi di fronte alla confluenza \ndella Sieve nell’Arno, sulla cima pianeggiante del poggio \ndove fu il castello di Volognano dei signori di Cuona, nel \npopolo di S. Michele a Volognano, Comunità e miglia \ntoscane 3 e 1/2 a settentrione di Rignano, Giurisdizione \ndel Pontassieve, da cui è miglia toscane 1 e 1/2 a ostro, \nDiocesi di Fiesole, Compartimento di Firenze. – Vedere  \nVOLOGNANO.",
    "original_title": "BELVEDERE di VOLOGNANO",
    "byte_offset": 1358133
  },
  {
    "context": "in Val di Chiana.",
    "title": "BELVERDE sopra CETONA",
    "body": "È un \nconvento che abitavano i frati francescani della Riforma, \nsituato in una pittoresca posizione sopra un risalto \norientale del monte di Cetona fra una vigorosa \nvegetazione di alberi di alto fusto e di vigneti irrigati da \ncopiose e fresche sorgenti di acque. \nÈ rimarchevole questo poggio per le vaste grotte e \naltissime scogliere di travertino poroso sovrapposto alle \nbrecce e tufo conchigliare marino, dalle quali rocce è \nrivestita quasi per ogni intorno la montagna di Cetona.",
    "original_title": "BELVERDE sopra CETONA",
    "byte_offset": 1358660
  },
  {
    "context": "in Val di Lima.",
    "title": "BENABBIO",
    "body": "Villaggio sulla ripa sinistra \ndel fiume Lima dirimpetto ai Bagni alla Villa con chiesa \nparrocchiale (S. Maria Assunta) filiale della pieve di \nCorsenna, ossia de’Monti di Villa, Comunità medesima, \nGiurisdizione e 4 miglia toscane a grecale di Borgo a Moriano, Diocesi e Ducato di Lucca, dalla qual città è 14 \nmiglia toscane a settentrione-grecale. \nFurono signori di Benabbio i Lupari nobili lucchesi, fra i \nquali è noto nella storia quel Luparo di Benabbio seguace \ndi Uguccione della Faggiola che, nella sera del 13 giugno \n1314, con una mano di fuoriusciti eseguì egregiamente la \nspedizione e la conquista dell’importante posto di \nPontetetto sull’Ozzari. (ALBERT. MUSSATI. De gest. \nItalic. Lib. III.) \nPeggiorata però la sorte di Uguccione, non bastò al signor \ndi Benabbio un sonetto per l’eroe lucchese Castruccio, \nnella lusinga forse di ottenere perdono dalla sua patria che \nabbandonò per recarsi a Bologna, dove si stabilì la sua \nfamiglia, la quale inseguito divenne delle senatorie di \nquesta città. (MEMOR. LUCCH. Tomo IX) \nLa cura di Benabbio contava nel 1832 una popolazione di \n930 abitanti.",
    "original_title": "BENABBIO",
    "byte_offset": 1359198
  },
  {
    "context": "in Val di Tressa.",
    "title": "BENEDETTA (FONTE)",
    "body": "Villa \nsuburbana di Siena con chiesa parrocchiale (S. Maria in \nTressa) nella Comunità delle Masse di Città, \nGiurisdizione Diocesi e Compartimento di Siena, da cui è \nappena un miglio toscano a libeccio fuori della porta \nFonte Branda . Fonte Benedetta nei secoli scorsi fu un \ncomunello, il quale, dopo il Regolamento Leopoldino del \n2 giugno 1777, fu aggregato alla Comunità delle Masse di \nCittà. Costà sino dal secolo XIV risiedeva un sindaco \ncomunitativo. \nL’edifizio della fonte esiste dirimpetto al ponticello del \nRosajo , che cavalca il fosso di Pescaja: locale noto per \naver costà i Senesi nel 1184 rotto l’esercito di Federigo I, \nmentre assediava la loro città, e nel 1526 un corpo di \ntruppe fiorentine. \nSi disse Fonte Benedetta  da una grandiosa Fonte, di cui \nrestano in piedi i pilastri, edificata dai Senesi nel 1247, \npiù nota sotto il vocabolo della Fonte di Pescaja. (DEI, \nCron. Senes. Lettere senesi del P. Della Valle.) \nÈ opinione di alcuni scrittori che in questo locale esistesse \nun tempio pagano dedicato alla Dea Treissa . \nL’odierna chiesa rimodernata nel secolo XVI è a tre \nnavate. Nel maggiore altare avvi una pittura antichissima \ndella B. Vergine delle Grazie celebrata nelle lettere del P. \ndella Valle, e nella storia pittorica del Lanzi, come una \ndelle più antiche tavole della scuola senese. \nLa parrocchia di S. Maria in Tressa, o di Fonte Benedetta, \nnel 1640 contava 70 abitanti mentre nel 1833 erano \naumentati sino a 338 abitanti. – Vedere TRESSA (S. \nMARIA a).",
    "original_title": "BENEDETTA (FONTE)",
    "byte_offset": 1360371
  },
  {
    "context": "",
    "title": "BENEDETTA (VALLE)",
    "body": "Porta questo nome una delle \npiccole sinuosità dei Monti Livornesi, sul cui fianco \nrisiede una chiesa parrocchiale (S. Giovanni Gualberto), \ndetta a Valle Benedetta, nella Comunità Giurisdizione \nDiocesi di Livorno che è 7 miglia toscane a maestro-\nponente. – Fuvvi costà per 90 anni una Badia di monaci \nVallombrosani, i quali chiesa e convento con le pie \nelargizioni del Gran Duca Cosimo III, nel 1693, \nedificarono. Soppressa questa famiglia di claustrali, nel \n1783, fu la loro chiesa ridotta a cura di anime, \nsmembrando una parte di popolazione dalle parrocchie di \n\nColognole e di Parrana. \nRisiede questo fabbricato in tal favorevole esposizione, \nche signoreggia tutta la pianura, città e porto di Livorno, \ncon un’ampia veduta sul mare. \nMa il punto più bello di prospettiva esiste nella parte \nculminante della Valle Benedetta agli abbandonati mulini \na vento, e al casino dei signori Huygens, che costà \nridussero a vigneti e uliveti una porzione di quelle \nmacchie di lecci, sugheri, albatri e ginepri, dalle quali \npiante erano rivestiti per ogni intorno quei poggi. – \nVedere MONTI LIVORNESI. \nLa parrocchia di Valle Benedetta ha 356 abitanti.",
    "original_title": "BENEDETTA (VALLE)",
    "byte_offset": 1361944
  },
  {
    "context": "",
    "title": "BENEDETTO (S.) IN ALPE",
    "body": "– Vedere ALPE (S. BENEDETTO in).",
    "original_title": "BENEDETTO (S.) IN ALPE",
    "byte_offset": 1363142
  },
  {
    "context": "nella Valle del Savio in Romagna.",
    "title": "BENEDETTO (CASTEL)",
    "body": "– Fortilizio diruto, detto tuttora il Castello, alla \ndestra del fiume Savio nella Comunità Giurisdizione e 5 \nmiglia toscane a grecale di Bagno, Diocesi di S. Sepolcro, \ngià Nullius, Compartimento di Firenze. \nEra capoluogo di un comunello che abbracciava nella sua \ngiurisdizione due popolazioni, quella cioè di S. Silvestro a \nFontechiusi, e di S. Salvatore a Croce Santa. I quali \npopoli con Motuproprio dei 19 agosto 1775 vennero \nincorporati alla Comunità di Bagno, e per lo spirituale \nasseganti alla diocesi di S. Sepolcro. \nFu questo castello di buon’ora signoria dei conti Guidi di \nBagno, confermato in feudo a quei dinnasti da Arrigo VI \ne da Federigo II con diplomi del 1191, e 1220. – Vedere \nBAGNO in ROMAGNA.",
    "original_title": "BENEDETTO (CASTEL)",
    "byte_offset": 1363207
  },
  {
    "context": "in Val d’Elsa.",
    "title": "BENEDETTO (S. LUCIA A S.)",
    "body": "Casale con \nparrocchia sulla ripa sinistra dell’Elsa, nella Comunità \nGiurisdizione e circa 5 miglia toscane a settentrione di S. \nGimignano, Diocesi di Colle, già di Volterra, \nCompartimento di (ERRATA : Firenze) Siena. \nA questo antico casale di S. Benedetto richiama un \nistrumento dell’anno 1115 (28 gennajo), mercè cui \nRuggieri vescovo di Volterra per conto del vescovato \nacquistò in compra dal Conte Ugo del fu Conte Ugo \nde’Cadolingi la metà dei possessi che questi aveva nel \nVolterrano, fra i quali possessi è distinto il castello S. \nBenedetto, confermato nel 1186 a Ildebrando vescovo di \nVolterra da Arrigo VI. (AMMIR. Vesc. di Volterra.) \nLa parrocchia di S. Lucia a S. Benedetto conta 165 \nabitanti.",
    "original_title": "BENEDETTO (S. LUCIA A S.)",
    "byte_offset": 1364001
  },
  {
    "context": "",
    "title": "BENEDETTO (S.) A MONTELUNGO",
    "body": "– Vedere  \nMONTELUNGO in Val di Magra.",
    "original_title": "BENEDETTO (S.) A MONTELUNGO",
    "byte_offset": 1364777
  },
  {
    "context": "",
    "title": "BENEDETTO (S.) A SETTIMO",
    "body": "– Vedere SETTIMO di \nCascina.",
    "original_title": "BENEDETTO (S.) A SETTIMO",
    "byte_offset": 1364852
  },
  {
    "context": "in Val d’Ambra.",
    "title": "BENICHI (MONTE)",
    "body": "Questo monte, che \nè una continuazione di Monte Luco e di monte Fenali, separa il Chianti per il lato orientale dal Val d’Arno \nsuperiore mediante il vallone dell’Ambra. Esso ha dato il \nsuo nome a una torre diruta, e alla pieve di S. Maria a \nMonte Benichi  nella Comunità Giurisdizione e 7 miglia \ntoscane a libeccio di Bucine, Diocesi e Compartimento di \nArezzo. \nÈ questa una delle chiese battesimali stata oggetto di \nquestione sino al secolo VIII tra vescovi di Siena e quelli \ndi Arezzo, quando essa pieve designavasi sotto il \ndistintivo di S. Maria in Altaserra , nella guisa medesima \nche continuava a chiamarsi così anche al principio del \nsecolo XIV. – Vedere ALTASERRA (S. MARIA in). \nDipendeva in origine dalla suddetta chiesa plebana una \ncappella di S. Pietro in fundo Gellino, e la basilica di S. \nVincenzo in fundo Bonipagi. – Alla quale basilica fu \naccordato, nell’anno 714, il battistero che conserva tuttora \nla medesima chiesa plebana, detta oggi a S. Vincenti, e \ndella quale era filiale la cappella di S. Matteo a Moneluco. \nQuest’ultima fu data nel 1085 dai Conti della Berardenga \nalla badia dello stesso nome. (ANN. CAMAL.) \nAttualmente sono suffraganee di ambedue le pievi sette \nchiese parrocchiali: 1. S. Miniato a Rapale, 2. S. \nBartolommeo a Rosennano, 3. S. Maria alle Campiglie, 4. \nS. Biagio alla Villa S. Martino, 5. Abbadia di Monistero \nd’Ombrone, 6. S. Lucia a Pietra viva, 7. S. Tommaso a \nSogna . \nLa rocca di Monte Benichi servì di asilo nel 1527 ad \nalcuni fuoriusciti senesi, che dopo espulsi di là dalle armi \ndella Repubblica, il bastione di Monteluco fu ridotto ad \nuna macerie di rovine. Era signore di questo luogo quel \nGoro da Monte Benichi condottiere di ventura, \nrammentato nel 1530 e 1552 dallo storico Ammirato. \nLa pieve di S. Maria a Monte Benichi conta 412 abitanti.",
    "original_title": "BENICHI (MONTE)",
    "byte_offset": 1364915
  },
  {
    "context": "",
    "title": "BERARDENGA",
    "body": "Sotto nome di territorio o distretto della \nBerardenga si sottintendeva anche nei tempi della \nRepubblica senese la porzione di quello stato compresa \ntra le sorgenti del torrente Bozzone e quelle dell’Ambra, \nfra il Chianti alto e il fiume Biena sino alle Taverne \nd’Arbia. \nÈ la terra più classica della Toscana moderna; il gruppo \ndove si annodano i territorj di tre grandi città; il pomo \ndella prima discordia politica e religiosa fra due vescovati \ne due repubbliche; il teatro di lunghe e atroci guerre \nbattagliate nel Chianti fra Querce grossa, Montalto della \nBerardenga e lungo i famosi campi di Monteaperto; è \nquesta la contrada, in cui l’Arbia percorre e l’Ombrone ha \norigine e sviluppo; finalmente è nella Berardenga dove si \ntrova il più vetusto e più prolifico vivajo di grandi e \npotenti famiglie che a Siena, ad Orvieto, a Chiusi, a \nFirenze e in Arezzo fissarono i loro posteriore e \ndomicilio. \nLo stipite, donde ebbe nome la Contea Berardenga, parte \nsenza dubbio da quel conte Wuinigi di Ranieri, di nazione \nfrancese, sceso in Italia, prima in qualità di Legato \ndell’imperatore Lodovico (anno 865), poscia di \nGovernatore politico di Siena (anni 867-881) e di Roselle \n(868). \nIl nome di uno dei di lui figli, Berardo, ripetuto \ncostantemente nei nepoti e discendenti, diede titolo ai \nposteri di appellare Berardenga quella parte della \nprovincia senese, in cui la discendenza del primo conte di \nSiena ebbe estesissime tenute e castelli con giurisdizione \nbaronale; oltre quei molti che acquistarono per via di \ncompre o per altri mezzi i suoi discendenti nei contadi di \nSiena, di Arezzo, di Chiusi, di Sovana e di Roselle. –  \nVedere gli Articoli ALBEGNA, ASCIANO, CHIUSI, \nROSELLE, e SIENA.",
    "original_title": "BERARDENGA",
    "byte_offset": 88761
  },
  {
    "context": "in Val d’Ombrone senese sotto l’invocazione di S. Salvatore e S. Alessandro, ",
    "title": "BERARDENGA (ABAZIA DELLA)",
    "body": "nella parrocchia de’SS. Jacopo e Cristofano a Monistero, \npiviere di Pacina, Comunità Giurisdizione e circa 3 miglia \ntoscane alevante di Castenuovo della Berardenga, Diocesi \ndi Arezzo, Compartimento e 12 miglia toscane a ponente-\nlibeccio di Siena. \nL’istrumento di fondazione di questa soppressa Badia, che \nrisale all’anno 867; le successive donazioni ad essa fatte \ndal conte Wuinigi nell’881, e dai suoi eredi nel 1003, \n1023, 1085, 1097, 1105, ec., forniscono alla storia e alla \ndiplomazia pregevoli documenti per conoscere i più \nantichi possessi e giurisdizioni dei maggiori magnati del \ncontado e città di Siena sotto il regno dei Franchi e dei \nSassoni. Si accennerranno ai respettivi articoli i poderi, \ncorti, e castelli posseduti dai successori di detto conte, e \nassegnati alla Badia Berardenga, li di cui vocaboli \npervennero sino alla nostra età. \nFu in origine questo monastero destinato a donne recluse \nda presedersi da una badessa della famiglia del fondatore. \nRimasto vuoto di claustrali, nel 1003, Berardo e Rodolfo, \nfigli di altro Berardo, e discendenti del conte Wuinigi, ne \naccrebbero con nuove offerte la dote, nel tempo che \nintrodussero nello stesso luogo pio i monaci, i quali poco \ndopo abbracciarono la riforma di S. Romualdo. – Vedere  \nABAZIA DELLA BERARDENGA",
    "original_title": "BERARDENGA (ABAZIA DELLA)",
    "byte_offset": 1368571
  },
  {
    "context": "",
    "title": "BERARDENGA  (CAMPI della)",
    "body": "Rocca da lunga età \ndistrutta sopra il villaggio di S. Gusmè nel Chianti alto, \nalle cui rovine è rimasto il nome di Civita Mura , detta \noggi per contrazione Citamura , nel popolo di S. Gusmè, \nComunità Giurisdizione e 6 miglia toscane a settentrione \ndi Castelnuovo Berardenga, Diocesi di Arezzo, \nCompartimento di Siena, da cui è 12 miglia toscane a \ngreco. \nNasce sotto le ripe balze di questo castellare la prima \nscaturigine del fiume Ombrone. – Fu Campi uno dei primi \npossessi dei conti della Berardenga; e dal castello stesso \nprese nome una parte del Chianti alto ed il capoluogo di \nquella Comunità, cioè, S. Cosimo a Campi (S. Gusmè.) \nIl B. Pietro Pettinajo, di cui fece menzione Dante nella \nseconda Cantica, si crede nativo di questo paese. – Vedere \nGUSMÈ (S.)",
    "original_title": "BERARDENGA  (CAMPI della)",
    "byte_offset": 1369998
  },
  {
    "context": "in Val d’Ombrone senese.",
    "title": "BERARDENGA (CASTELNUOVO DELLA)",
    "body": "Castello ora Terra distinta, capoluogo \ndi Comunità e di Potesteria nella Diocesi di Arezzo, \nCompartimento di Siena. \nRisiede in amena collina costeggiata dall’Ombrone che la \nbagna dal lato orientale e dal torrente Malena che le \nscorre dalla parte occidentale, sul trivio delle antiche strade che da Siena, dal Val d’Arno superiore e dalla Val \ndi Chiana vengono costà a riscontrarsi. Trovasi \nCastelnuovo fra il grado 29° di longitudine e 43° 21’ di \nlatitudine, 10 miglia toscane a levante di Siena, 31 a \nlibeccio ponente di Arezzo, e 20 a ostro di Montevarchi. \nSe questa Terra non deve la sua fondazione ai conti della \nBerardenga, dei quali conserva il nome la contrada, fu \nperò in mezzo alle possessioni di quei dinasti, dove la \nRepubblica di Siena ebbe cura di erigere un nuovo e ben \nmunito castello nella mira d’impedire il passaggio alle \nbande ostili che dall’aretino e fiorentino contado per \nquesto lato frequentemente solevano capitare. \nDai documenti superstiti negli archivi senesi, e dalle loro \ncronache si rileva che l’erezione di questo castello fu \ndeliberata nel gran consiglio della Repubblica li 26 luglio \ndel 1366 ad oggetto, dice il decreto, di salvare i \ncirconvicini abitanti dai saccheggi delle compagnie \ninglesi. – A quest’epoca la parte superiore del colle venne \ncircondata di mura castellane affidandone la direzione \n(1373 e 1374) a Mino Dei di Siena. Contemporaneamente \nalla sua fondazione fu dato a Castelnuovo uno statuto \ncomunitativo aggregando al suo distretto i comunelli di \nGuistrigona, Pacina, Sestano, Ripalta, S. Giusto fuori di \nCastelnuovo, S. Quirico, Curina, Cerro grosso, Arceno, \nOrgiale, Nebbina, Vacchereccia, e Valcortese. (PECCI, \nStato Senese antico e moderno, volume 2.) \nA distinguerlo da tanti vecchi castelli della Berardenga, fu \ndato a questo il nome di nuovo, tanto più che a poca \ndistanza esistevano altri casali col semplice indicativo di \nCastello, siccome lo era la Torre a Castello, quello sopra \nla Badia Berardenga, detto il Castello di Monistero , e un \naltro presso il torrente Lavarnino, denominato Castello in \nVilla. \nL’antica chiesa parrocchiale (S. Giusto) situata poco lungi \nda Castelnuovo è rammentata molto tempo prima che \nfossero edificate le mura di questa Terra: ed è fra le filiali \ndella vicina antichissima pieve di Pacina, nota per l prime \nrisse fra i senesi e gli aretini accadute costà sino dal \nsecolo VII a cagione di diritti diocesani. \nLa moderna sotto l’invocazione dei SS. Giusto e \nClemente trovasi dentro il recinto delle mura castellane \npresso i palazzi dei signori Bulgarini e Saracini, oggi di \nproprietà ambedue di quest’ultima casa, situati in cima \nalla strada maggiore che attraversa in linea retta il vecchio \ncastello, sotto al quale è una grossa borgata con piazza e \npretorio, e poco discosto di là un vasto prato per le fiere e \nmercati. \nNon erano appena compite le mura di Castelnuovo che \nGiovanni Auguto alla testa di un esercito fiorentino, nel \n1382 sopraggiunse, e in questa posizione investì, disperse \ne il bottino carpito ritolse alla temuta compagnia \ndell’Uncino. (AMMIR., Istor. fior. lib. XIV.) \nFu tentato altre volte (1478 e 1479) di sorprendere e \ntogliere ai senesi questo baluardo dall’oste fiorentino; al \nquale intento insidiosamente dieci anni dopo pervenne \nuna fazione di banditi senesi scortata da Camillo Vitelli. \nNon fu per questo la vittoria agli aggressori di lieto fine \nmediante la successiva marcia di duemila soldati costà \ndiretti dalla Repubblica per ricuperarle Castelnuovo. \n(MURAT. R. Ital. Script. in Cronac. Allegretti.) \nTali eventi ed altre circostanze obbligarono i governanti \ndella Repubblica di Siena ad aumentare col presidio le \nfortificazioni di questo importante castello. Lo che fu \neseguito sul cadere del secolo XV, circondando di un \nnuovo giro di mura quelle del castello preesistente, \ncorroborate da sette torri, una sola delle quali sussiste \ntuttora dov’è il pubblico orologio. \nNel 1511, mentre i signori Nove dominavano lo stato di \nSiena quasi da assoluti oligarchi, fu da essi ceduto \nCastelnuovo a Belisario Bulgarini, che sotto lo specioso \ntitolo di Potestà, per alcuni anni vi si mantenne pressochè \nassoluto signore. A questi subentrò un individuo della \nfamiglia Bellarmati, che vi si tenne arbitro fino al 1526. \nRiacquistato Castenuovo alla Repubblica senese, essa \ngenerosamente accolse in questa terra, nel 1527, Carlo di \nBorbone mentre recavasi con l’esercito imperiale a \nsaccheggiare Roma, e nel 1538 in questo stesso luogo fu \nricevuto da una deputazione senese il pontefice Paolo III, \nall’occasione di passare in Francia. \nNel 1554 Castelnuovo Berardenga subì la sorte della \nmadre patria, incorporata al dominio assoluto del primo \nGranduca di Toscana, dopo aver dovuto ricevere ospiti \nnon graditi negli Austro-Ispari condotti dal conte di S. \nFiora e dal marchese di Marignano. I quali capitani con le \nloro bande passarono per Castelnuovo, dove pure nel \n1494 erano trapassati 6000 lance Svizzere, mentre con \nl’esercito di Carlo VIII s’incamminavano alla volta di \nNapoli. (MURAT. R. I. Script., Cron. Allegretti.) \nComunità della Berardenga . – Il territorio che costituisce \nla Comunità di Castenuovo Berardenga è di cotal forma \nirregolare da poterlo dividere in due sezioni, le quali \nattualmente non hanno fra loro che un solo punto di \ncontatto bastante appena per il passaggio di una strada per \narrivare a un ponte che cavalca il fiume Arbia presso il \nmulino di Pianella. È in questo punto sino dove \ns’internano e quasi si toccano i territorj delle Comuità di \nGajole e delle Masse di S. Martino di Siena. \nTutta la superficie territoriale della Berardenga dopo \nl’attivazione del catasto (1 gennanio 1834) occupa 51958 \nquadrati, dai quali sono da detrarsi 1296 quadrati per alvei \ndi torrenti, fiumi e pubbliche strade. Vi si conta nel totale \nuna popolazione di 6663 persone, a ragione di 105 \nabitanti per ogni miglio quadrato di suolo imponibile. –  \nLa sezione maggiore posta alla sinistra dell’Arbia ascende \na 34016 quadrati; quella alla destra del nominato fiume \nnon oltrepassa 17942 quadrati. Da questo ultimo lato sono \nstate tolte alla Comunità Berardenga tre popoli posti fra \nVico d’Arbia le Taverne e il torrente Bozzone, ed ha \ninvece acquistato quello di Cellole in Pontignano. \nIl territorio della Berardenga è costeggiato da otto \nComunità, due delle quali per opposta direzione \ns’internano lungo le rive dell’Arbia sino alla tangente che \nattacca le due sezioni territoriali della Comunità di \nCastenuovo al ponte a Pianella. – A partire dell’anzidetto \npunto di contatto la sezione oltr’Arbia confina dal lato \nmeridionale con la Comunità delle Masse S. Martino \npresso Montechiaro, e di là per una linea diretta a maestro \npassa a settentrione di Larniano: quivi voltasi a ponente \nper S. Miniato a Cellole, attraversa la strada di Vagliagli \nonde giungere a quella provinciale dalle Castellina; lungo \nla quale, piegando da ponente a settentrione si dirige di \nfronte al territorio di Monteriggioni verso il poggio di \nQuerce grossa sino alle sorgenti del torrente Staggia. \nCostà incontra a confine la Comunità della Castellina, con la quale, piegando a grecale sale il poggio di \nVagliagli, e di là riscende nell’opposta pendice per il \nborro de’Romiti, il quale unito a quello di S. Polo forma \nconfine fra le Comunità di Radda e di Castelnuovo sino \nalla confluenza del sudd. borro nell’Arbia sotto la villa \ndell’Ajole. \nAll’Arbia subentra la Comunità di Gajole, con la quale \nper lungo cammino fronteggia quella di Castelnuovo, non \nsolamente lungo l’alveo del fiume sino al ponte a \nPianella , ma ancora dal lato orientale, mentre si allontana \ndall’Arbia medesimo. \nNella sezione posta alla destra del fiume la Comunità \nBerardenga rimonta con l’ultima verso levante grecale nel \nChianti alto per i poggi di S. Giusto alle monache e di S. \nFelice in Pincis sino alla base occidentale di Monteluco \nBerardenga. È in questa criniera di monti, da S. Gusmè a \nMonteluco, dove si separano le acque fra due gran valli \ndella Toscana, dove hanno umile principio il torbido \nOmbrone, e la limpida Ambra; è costà dove la Comunità \ndella Berardenga abbandona quella di Gajole, e \nvolgendosi da levante-grecale a scirocco scende dal \nChianti nella Val d’Ambra. Ivi incontra la Comunità del \nBucine, con la quale costeggia lungo il torrente \ndell’Ambrella sino dopo la sua unione con l’Ambra, che \npresto lascia alla sinistra per rimontare l’opposta pendice \ndi Montalto e ritornare nella valle dell’Ombrone lungo il \ntorrente Coggia. Al di là del torrente trova la Comunità di \nRapolano, con la quale fronteggia sino sotto al poggio di \nTorre a Castello. Qua trova il territorio di Asciano, di \nfronte a cui s’incammina fra la ripa destra del torrente \nBiena e la nuova strada Regia aretina sino al ponte delle \nTaverne d’Arbia, dove ritrova la Comunità delle Masse S. \nMartino, con la quale rimonta l’Arbia per sino al ponte a \nPianella , là dove le due sezioni territoriali tornano a \ncontatto. \nNel perimetro delle due descritte sezioni della Comunità \nBerardenga era nei tempi trapassati compresa anche la \nComunità di S. Gusmè, stata poi riunita all’altra di \nCastelnuovo. – Tutte insieme contavano 38 ville o \ncomunelli, oltre i due castelli prenominati.  \nI nomi di tali comunelli erano i seguenti: \n1. Abbadia a Monistero; 2. S. Ansano a Dofana; 3. \nArceno; 4. Barca e Gazzaja; 5.Curina; 6. Chieci; 7. \nCoscona e Coschine; 8. Cerreto e Vitignano; 9. Castello \nin Villa; 10. Catignano; 11. S. Felice in Pincis; 12. \nCanonica a Cerreto; 13. Guistrigona; 14. Larniano; 15. \nS. Lorenzo a Bossi; 16. Montalto-Berardenga; 17. \nMontechiaro e Ferrajolo; 18. Misciano; 19. Monistero \nd’Ombrone; 20. Montaperto o Dofana; 21. Pancole; 22. \nPetrojo a Querce grosso; 23. S. Piero in Barca; 24. S. \nPietro a Caspreno; 25. Pieve al Bozzone; 26. Pieve a \nPacina; 27. Pontignano e Pontignanello; 28. Presciano; \n29. Querce grossa; 30. Quietole e Mocenni; 31. Ripalta; \n32. Ripa a Querce grossa; 33. Rosennano; 34. Sesta e \nVilla a Sesta; 35. Selvoli e Pieve Asciata; 36. Taverne \nd’Arbia; 37. Vagliagli; 38. Vico d’Arbia. \nIl solo giusdicente di Castelnuovo Berardenga \nsoprassedeva a tutti i luoghi sunnominati, con l’obbligo al \nnotaro di portarsi tutti martedì a S. Gusmè  per ricevere gli \natti giudiciarj di quella parte di territorio. \nCon motuproprio del 2 giugno 1777 i 38 comunelli \ncomponenti allora le due Comunità di S. Gusmè  e di \nCastelnuovo, furono riuniti in una più uniforme \namministrazione economica, dichiarando solo capoluogo \nquest’ultima Terra, dove faceva, come al presente fa \nragione, nelle cause civili un Potestà, il quale per il \ncriminale e per il politico dal Governo di Siena \ndirettamente dipende. \nCon l’attivazione del nuovo catasto alcune ville o \ncomunelli, compresi nelle popolazioni di Vico d’Arbia, \ndella Pieve al Bozzone e di Presciano, sono stati staccati \ndalla Comunità della Berardenga, e aggregati a quella \ndelle Masse del Terzo S. Martino, mentre quest’ultima a \nceduto alla Berardenga il popolo di Cellole presso \nPontignano. \nTutte le parrocchie alla sinistra dell’Arbia dipendono \ndalla Diocesi di Arezzo, ad onta che l’intero territorio \ndella Berardenga sino al secolo VIII fosse sotto la civile e \npolitica giurisdizione di Siena – Vedere AREZZO E \nSIENA. \nLa fisica struttura dal suolo che cuopre la superficie \nterritoriale di questa Comunità appartiene a due \nformazioni distinte. La prima partecipa specialmente del \nterreno stratiforme dell’Appennino (calcareo compatto e \ngrès antico); il quale propagasi dai monti del Chianti sino \nalla strada provinciale che da Siena per Vico d’Arbia \nporta a Castelnuovo. L’altra qualità entra nella classe \nde’terreni terziarj marini che si estendono, e ricuprono, \nnon solamente la sezione orientale della Comunità \nBerardenga, ma ancora la massia parte della valle \ndell’Ombrone superiore e delle sue tributarie. – Vedere  \nARBIA e OMBRONE. \nSono formate di quest’ultimo terreno le irregolari e \nsgrottate  piagge, le gibbose colline intorno alle quali per \ntortuosi andirivieni si aggirano i torrenti, i fossi e i \nfiumicelli che nascono o che trapassano per il territorio in \nquestione. – Il quale terreno si presenta costà, come nella \nvicina Comunità di Asciano, e ripiani e per depositi \nd’indole e di colore l’uno dall’altro diversi fra loro. \nIl superiore, ossia quello che resta nella parte più elevata \ndelle piagge meno manomesse dall’arte e dagli agenti \nmeteorici, è un tufo o sabbione giallo-rossastro contenete \nresidui di fossili organici terrestri e marini. L’inferiore, \nche è la vera creta dei senesi, e che predomina nella \nBerardenga al pari che nell’Ascialenga contrada, spetta \nalla marna conchigliare, ossia all’argilla grigia cerulea, la \nquale costituisce e ricuopre molte valli subappenine della \nToscana. \nÈ in quest’ultima specie di terreno, alla sinistra del \ntorrente Malena , dove scaturisce l’acqua salsa descritta \nall’articolo Bagno d’Acqua Borra . All’incontro la \nabbandonate solfatare sotto il poggio di Vagliagli, e \nquelle recentemente scoperte presso l’Ajola, si trovano \nsull’estrema linea delle rocce stratiformi compatte che \ncostituiscono la diramazione appenninica del Chianti. \nVariano nella Berardenga le produzioni di suolo a \nseconda della struttura e formazione fisica del terreno. \nLa selva forte di specie diverse di querci, da cui ebbero \nnome i castelli di Selvoli, Querce grossa, Cerreto, Pieve \nAsciata ec. riveste tuttora una parte settentrionale del suo \nterritorio. Dove le foreste sono atterrate, prosperano gli \nulivi, le viti, i gelsi e altre piante fruttifere di ogni qualità; \nalla quale fertilità contribuisce eziandio il clima temperato \ndi questa contrada. Buoni vini, saporiti pascoli e copiose granaglie producono \nle crete, sebbene più fruttifere siano le piagge che non \nfurono smantellate del superiore sabbione o tufo marino. \nAccreditati sono i vini nei pressi di Castenuovo e nella \nparte settentrionale e occidentale della Comunità sui \nmonti del Chianti alto; eccellenti sono i caci, ed ottimo è \nl’olio che sì negli uni che nelle altre si raccoglie. – Vedere  \nASCIANO. \nNei seni lungo le ripe dell’Ombrone, dell’Arbia, dei \ntorrenti Coggia, Biena, Scheggiolla ed altri fossi minori si \ncoltiva e si raccoglie molta canapa. Il bestiame pecorino \nnelle crete, e i majali nei poggi sassosi e selvosi del \nChianti somministrano due articoli importantissimi di \nlucro per i possidenti terrieri ed i commercianti. \nLa maggior parte del suolo è posseduta da nobili famiglie \nsenesi, le quali hanno convertito in case di \namministrazione rurale, o in ville di delizia, tante \nrocchette, casseri, castellari e torricelle segnalate dalle \ncronache fiorentine e senesi sotto i nomignoli di \nValcortese, Querce grossa, Selvoli, Sestano, Sesta, \nArceno, Orgiale, Dofana, Pieve Asciata, oltre il castellare \ndi Montaperto e dei sottoposti campi, dove nel 1260 \nseguì:  \nLo strazio e il grande scempio,  \nChe fece l’Arbia colorata in rosso . \nMolte sono le strade rotabili che passano per il territorio \ndi Castelnuovo della Berardenga; la più grandiosa di tutte \nè la regia che, andando da Siena a Arezzo, attraversa il \nterritorio della Berardenga alla sinistra dell’Arbia. \nLa strada provinciale del Chianti, la quale è rotabile da \nSiena fino a S. Gusmè, è tracciata in poca distanza dal \nconfine settentrionale della Comunità. Un’altra strada \nprovinciale, detta della Berardenga, conduce da Siena a \nCastelnuovo; dalla quale Terra si staccano altre vie \nrotabili comunitative, oltre quella che dal ponte di Grillo \npassa per Rapolano e le Vallesi in Val di Chiana. È questa \nuna delle più antiche strade frequentate dai fiorentini, \nperugini, e aretini, quando per il poggio di S. Cecilia \nostilmente penetravano nella Berardenga contrada. \nTanto la via delle Vallesi, quanto altre vecchie strade \ndella Berardenga sentendo i danni della loro età, gli fanno \nrisentire pur anco alla Terra di Castenuovo per la minor \nconcorrenza di popolo, specialmente dopo l’apertura di \nnuovi grandi cammini che da Siena per altre direzioni in \nVal di Chiana conducono. \nLa coltura dei bachi da seta è assai estesa in questa \nComunità dove esistono varie tratture. La raccolta della \ncanapa occupa un buon numero di telai, sia nel capoluogo \nche nella campagna.  \nIn molti altri telai si tessono panni di lane provenienti per \nla maggior parte della vicina Val di Chiana. Lo che \nfornisce materia di lavoro a tre tintorie e ad altrettante \ngualchiere situate fuori di Castenuovo. \nPer giovare al commercio e all’industria agraria del paese \nfu accordato sino dalla sua origine a Castelnuovo un \nmercato settimanale, che cade nel giorno di lunedì. \nIl quale mercato, in vista della vicinanza e rapporti con \nSiena e con diverse Terre non lungi dalla Berardenga, \npotrà divenire ognor più proficuo al paese, tosto che \nmigliorate saranno le diverse strade che da Castelnuovo si \ndiramano. \nMolto più ravvivate sono tre annue fiere che in \nCastelnuovo si fanno nel lunedì dopo la solennità di \nPentecoste, nel 25 luglio e nel 4 ottobre. \nRisiede in Casteluovo un medico e un maestro di \nrudimenti elementari. La sua Cancelleria è in Asciano. \nL’uffizio di Esazione del Registro, la Conservazione delle \nIpoteche e la Ruota sono in Siena. \n \nPOPOLAZIONE della Comunità di CASTELNUOVO \nBERARDENGA a tre epoche diverse \n \nPopolazione dell'anno 1640 \n \n- CASTELNUOVO BERARDENGA, abitanti n° 202 \n- S. GUSMÈ di CAMPI, abitanti n° 269 \n- Masse dei 38 Comunelli retronominati, abitanti n° 3231 \n- Totale abitanti n° 3702 \n \nPopolazione dell'anno 1745 \n \n- CASTELNUOVO BERARDENGA, abitanti n° 593 \n- S. GUSMÈ di CAMPI, abitanti n° 563 \n- Masse dei 38 Comunelli compresi in15 parrocchie, \nabitanti n° 3309 \n- Totale abitanti n° 4465 \n \nPopolazione del 1833 nei limiti dell'attuale Comunità \n \n- nome del luogo: Barca, titolare della chiesa: S. Pietro \n(Cura), Diocesi cui appartiene: Arezzo, abitanti n° 146 \n- nome del luogo: Bossi, titolare della chiesa: S. Andrea \n(Cura), Diocesi cui appartiene: Arezzo, abitanti n° 196 \n- nome del luogo: CASTELNUOVO BERARDENGA, \ntitolare della chiesa: SS. Giusto e Clemente (Prioria), \nDiocesi cui appartiene: Arezzo, abitanti n° 939 \n- nome del luogo: Cellole in Pontignano, titolare della \nchiesa: S. Martino (Cura), Diocesi cui appartiene: Siena, \nabitanti n° 357 \n- nome del luogo: Cerreto alla Canonica, titolare della \nchiesa: SS. Pietro e Paolo (Pieve), Diocesi cui appartiene: \nSiena, abitanti n° 325 \n- nome del luogo: Cerreto a Vitignano, titolare della \nchiesa: S. Giovanni Batista (Cura), Diocesi cui \nappartiene: Siena, abitanti  n° 136 \n- nome del luogo: Dofana, titolare della chiesa: S. Ansano \n(Prioria), Diocesi cui appartiene: Arezzo, abitanti n° 118 \n- nome del luogo: Dofana e Montaperto, titolare della \nchiesa: S. Maria (Cura), Diocesi cui appartiene: Arezzo, \nabitanti n° 238 \n- nome del luogo: *Guistrigona alla Canonica, titolare \ndella chiesa: S. Donato (Cura), Diocesi cui appartiene: \nArezzo, abitanti n° 224 \n- nome del luogo: S. GUSMÈ, titolare della chiesa: SS. \nCosimo e Damiano (Cura), Diocesi cui appartiene: \nArezzo, abitanti n° 642 \n- nome del luogo: Monistero d'Ombrone, titolare della \nchiesa: SS. Jacopo e Cristofano (Cura), Diocesi cui \nappartiene: Arezzo, abitanti  n° 501 \n- nome del luogo: Pacina, titolare della chiesa: S. Maria \nAssunta (Pieve), Diocesi cui appartiene: Arezzo, abitanti \nn° 523 \n- nome del luogo: Pieve Asciata, titolare della chiesa: S. \nGiovanni Batista (Pieve), Diocesi cui appartiene: Siena, abitanti n° 487 \n- nome del luogo: Pincis, titolare della chiesa: S. Felice in \n(Pieve), Diocesi cui appartiene: Arezzo, abitanti  n° 156 \n- nome del luogo: *Querce grossa, titolare della chiesa: \nSS. Jacopo e Niccolò (Prioria), Diocesi cui appartiene: \nSiena, abitanti n° 261 \n- nome del luogo: Rosennano, titolare della chiesa: S. \nBartolommeo (Prioria), Diocesi cui appartiene: Arezzo, \nabitanti n° 141 \n- nome del luogo: Sestano, titolare della chiesa: S. \nBartolommeo (Cura), Diocesi cui appartiene: Arezzo, \nabitanti n° 133 \n- nome del luogo: Vagliagli e Coschine, titolare della \nchiesa: S. Cristofano (Prioria), Diocesi cui appartiene: \nSiena, abitanti n° 430 \n- nome del luogo: Villa a Sesta, titolare della chiesa: S. \nMaria (Cura), Diocesi cui appartiene: Arezzo, abitanti n° \n- Somma abitanti  n° 6249 \n \nFrazioni di Popolazioni, la cui chiesa è situata fuori di \nComunità \n \n- Nome del luogo:Basciano, titolare della chiesa: S. \nGiovanni Evangelista, comunità cui appartiene: \nMonteriggioni, abitanti  n° 278 \n- Nome del luogo: Conio, titolare della chiesa:S. Leonino, \ncomunità cui appartiene: Castellina, abitanti n° 9 \n- Nome del luogo:  Paterno, titolare della chiesa: S. \nFedele, comunità cui appartiene:Radda, abitanti  n° 114 \n- Nome del luogo:  Torre a Castello, titolare della chiesa: \nS. Maria, comunità cui appartiene:Asciano, abitanti  n° 13 \n- Somma abitanti  n° 414 \n \n- TOTALE abitanti  n° 6663 \n \nL'aterisco (*) indica che una frazione di popolo al 1833 \nentrava in un'altra Comunità.",
    "original_title": "BERARDENGA (CASTELNUOVO DELLA)",
    "byte_offset": 1370822
  },
  {
    "context": "(LUCIGNANO) Licinianum; detto LUCIGNANELLO di Gajole in Val d’Arbia.",
    "title": "BERARDENGA",
    "body": "Casale \nsituato in monte sul confine orientale del Chinati. La sua \ncura (S. Cristofano) già fil. della pieve di S. Felice in \nPincis, fu annessa a quella di S. Giusto alle Monache, \nnella Comunità e 6 miglia toscane a ostro di Gajole, \nGiurisdizione di Radda, Diocesi di Arezzo, \nCompartimento di Siena. \nQuesto luogo rammenta quella Casatorrita che i delegati \ndelle Repubbliche di Firenze e di Siena, nel 1203, \ndesignarono insieme con la tenuta di Lucignano, sulla \nlinea di demarcazione politica, fra lo stato di Firenze e \nquello di Siena. Ciò non ostante la Repubblica fiorentina \nestendere doveva la sua giurisdizione molto tempo prima \nfino a questo Lucignano , siccome lo prova un documento \ninedito della Badia di Coltibuono relativo all’offerta di \nuna selva fatta nel maggio dell’anno MXI a favore di \ndetto luogo pio da Odierna del fu Rodolfo moglie di \nUberto di Ranieri di legge salica, mentre il rogito fu in \nLicignano giudicaria fiorentina (ARCH. DIPL. FIOR. \nBadia di Coltibuono. – LAMI, Mon. Eccl. Flor., Volume \nIV, pag. 16.) \n\nRiferisce a questo Lucignano un istrumento redatto in \ncasa dei Gherardini nel settembre del 1097, per il quale i \nfigli ed eredi di un Conte Ugo de’Cadolingi in presenza di \nalcuni nobili di Cerreto, di Barbischio, di Sogna e di \nSalteano promisero all’Abate della Berardenga di non \npretendere ai possessi che aveva quella Badia nelle corti \ndi Brolio, di Licignano  e di Campi. (Ughelli, Storia \nde’Conti di Marciano.) \nNel trattato di pace 1175 fra le due nominate città, il \ngoverno senese rinunziò ai fiorentini tutti i castelli, ville e \ndistretti del Chianti alto, a partire dalla confluenza della \nBurna nell’Arbia fino al Castagno aretino , e assolvettero \ndal giuramento di sudditanza gli uomini di Brolio, di \nLucignano, di Campi, di Tornano, e di Monteluco. \n(RIFORM. di FIRENZE.) \nLa parrocchia di S. Cristofano a Lucignano conta 185 \nabitanti.",
    "original_title": "BERARDENGA",
    "byte_offset": 88761
  },
  {
    "context": "ora detto di Ombrone. ",
    "title": "BERARDENGA (MONISTERO)",
    "body": "Villaggio in Val d’Ombrone senese composto di due \nborgate, Monistero  e Monisterino, con chiesa parrocchiale \n(SS. Jacopo e Cristofano), nel piviere di Pacina, Comunità \nGiurisdizione e 4 miglia toscane a levante di Castelnuovo \nBerardenga, Diocesi di Arezzo, Compartimento di Siena. \nRisiede alla base occidentale del monte di Palazzuolo sul \nfosso Coggia. Il nome dato a questo villaggio per \nantonomasia indica abbastanza essere stato uno dei tanti \nluoghi donati dai conti senesi al vicino monastero della \nBerardenga sino dai primi tempi della sua fondazione. \nDopo la vittoria di Monteaperto, nel 15 aprile del 1261 i \nnobili del Monistero della Berardenga  nel prestare \nubbidienza al Comune di Siena, vendevangli per tenua \nsomma il castello di Monteluco dei Berardengh i. (ARCH. \nDIPL. SEN., Kaleffo dell’Assunta.) \nNel 1346 l’abate di S. Salvatore della Berardenga \nrinunziò i suoi diritti alla Repubblica senese sul vicino \ncastello, che io altrove (Vol. I, pag. 6) indicai per quello \ndi Castelnuovo; se non fu piuttosto il castello di \nMonis tero Berardenga, giacchè il primo nel 1346 non era \nedificato. \nLa cura di Monistero Berardenga o di Ombrone conta 501 \nabitanti.",
    "original_title": "BERARDENGA (MONISTERO)",
    "byte_offset": 1394360
  },
  {
    "context": "in Val d’Ambra. ",
    "title": "BERARDENGA (MONTALTO della)",
    "body": "Castellare sulla gola dei poggi che separano la Valle \ndell’Ombrone senese da quella dell’Ambra, fra il monte \nPalazzuolo e Monte Fenali, sull’antica strada che da Siena \nintroduce per Val d’Ambra nella Valle superiore \ndell’Arno, parrocchia di S. Jacopo a Monistero, Comunità \nGiurisdizione e 5 miglia toscane a greco di Castelnuovo \nBerardenga, Diocesi di Arezzo, Compartimento di Siena. \nFu già un baluardo di frontiera abbattuto dai fiorentini nel \n1207, dopo averlo stretto d’assedio, e data una solenne \nsconfitta alle genti inviate da Siena per sloggiare il \nnemico dai contorni di Montalto. (VILLA NI GIO. Cron. \nfior.)",
    "original_title": "BERARDENGA (MONTALTO della)",
    "byte_offset": 1395606
  },
  {
    "context": "",
    "title": "BERARDENGA (MONTELUCO DELLA)",
    "body": "Due castelli \ndi Monte Luco, vestiti di quelle antiche selve che gli diedero il nome, esistono nel Chianti alto, e ambedue \nnella stessa Comuntà di Gajole. Uno dicesi Monte Luco a \nLecchio, e conserva la sua parrocchia (S. Martino) 4 \nmiglia toscane a libeccio di Gajole; l’altro è castello \ndiruto sulla cima del Monteluco Berardenga 4 miglia \ntoscane a scirocco dello stesso capoluogo, e sull’antico \nconfine territoriale di tre Diocesi civili ed ecclesiastiche. \nVeggonsi le vestigia di Monteluco Berardenga sul punto \npiù eminente dei monti del Chianti, là dove si distaccano i \ncontrafforti che separano la Valle dell’Ombrone senese da \nquella dell’Arno, e dalle valli minori della Pesa, \ndell’Arbia e dell’Ambra loro tributarie. Furono dominati \nentrambi dai conti senesi di origine salica, alla quale \nconsorteria appartenevano i Ricasoli di Cacchiano che si \ntrovano padroni della torre e distretto di Monteluco a \nLecchio sino dal secolo XII. – Vedere LECCHI (S. \nMARTINO a). \nIl più antico ricordo del Monte Luco Berardenga si \nriscontra negli Annali Camaldolensi (T. III) all’anno \n1085, quando i figli del Conte Wuinigi e del Conte \nBerardo cederono alla loro abazia della Berardenga il \ngiuspadronato della cappella di Monteluco posta nel \npiviere di S. Vincenzo nel contado aretino. – Vedere \nBENICHI (MONTE). \nLa posizione geografica di Monteluco Berardenga fece sì \nche questo luogo cambiasse spesse volte di padroni. Era \ndei senesi nel 1175, allorchè fu ceduto ai fiorentini nella \npace di detto anno, confermata nella posteriore \ndemarcazione dei due contadi, all’anno 1203. (AMMIR. \nStor. Fior. e LAMI I. c.) \nTornò ai primi del 1261, quando alcuni conti della \nBerardenga vendettero per la somma di lire 500 il loro \ncastello di Monteluco alla Repubblica di Siena, che più \nvolte si vide togliere. Essendochè trovasi nei loro Archivi, \nche nel 1306 gli abitanti di Monteluco si assoggettarono \nai signori Nove di Siena. \nCaduto in mano, nel 1399, di alcuni banditi mercè l’ajuto \ndegli Ubertini e del conte Guido di Bagno, la Repubblica \ndi Siena inviò a Monteluco gente armata per \nriconquistarlo. (AMMIR. Istor. Fior.) \nPosteriromente lo stesso castello tornato in potere dei \nfuoriusciti senesi, fu assalito, nel 1527, preso e \nsmantellato, per ordine dei reggitori di quella Repubblica.",
    "original_title": "BERARDENGA (MONTELUCO DELLA)",
    "byte_offset": 1396300
  },
  {
    "context": "in Val di Vara.",
    "title": "BERGASANA (CASTEL S. ANDREA A)",
    "body": "Castello con chiesa prepositura sulla ripa sinistra \ndel fiume Vara tributario della Magra, nel Mandamento di \nGodano, Provincia di Levante, Diocesi di Sarzana, Regno \nSardo. \nFu questo castello sotto la giurisdizione civile ed \necclesiastica dei vescovi e conti di Luni sino dai secoli \npiù remoti, donato loro dai re d’Italia e specialmente da \nOttone I che, nell’anno 963, confermò alla cattedrale di \nLuni, fra le altre cose, la corte di Burgasana, e il Castello \ndi S. Andrea . Al quale S. Andrea riferiscono pure le bolle \ndi Eugenio III e d’Innocenzo III del 1149 e 1202, dove si \ntrova designata la pieve di S. Andrea de Castello. \nBergasana nel 1832 contava 271 abitanti.",
    "original_title": "BERGASANA (CASTEL S. ANDREA A)",
    "byte_offset": 1398691
  },
  {
    "context": "sull’Alpe Apuana.",
    "title": "BERGIOLA",
    "body": "Due casali di questo \nnome giaciono sul monte Bruciana fra Massa e Carrara; \nquello dal lato meridionale del monte, compreso nella \nComunità e Giurisdizione di Massa, appellasi Rergiola \nFoscarina per distinguerlo dall’altro Bergiola posto sul \nrovescio del monte medesimo nella Comunità e \nGiurisdizione di Carrara. Quest’ultimo consistente in \npoche case di pastori e taglia -legne è un annesso della \nparrocchia di Bedizzano; il primo ha una cappellanìa (S. \nGiorgio) suffraganea della pieve arcipretura del Mirteto. – \nVedere MIRTETO di MASSA",
    "original_title": "BERGIOLA",
    "byte_offset": 1399433
  },
  {
    "context": "in Val di Cecina.",
    "title": "BERIGNONE",
    "body": "Castello famoso, ora \ncastellare ridotto a casa di amministrazione della estesa \nforesta che tutto il monte riveste di Berignone, di cui altro \nnon resta che al poggio e alla sua boscaglia il nome. \nFu Berignone con altri castelli del volterrano contado, \nsino dall’anno 896 (I settembre), dominato da Adalberto il \nRicco marchese della Toscana, allorchè lo assegnò ad \nAlboino vescovo di Volterra, confermato con largo \nprivilegio al vescovo Ildebrando Pannocchieschi da \nArrigo VI nel 1186. – Fu costà dove molti di quei prelati \ndopo il mille solevano tenere corte, amministrare \ngiustizia, battere moneta dei metalli cavati dalle loro \nminiere di Montieri, e qua spesse volte, dovettero \nrefugiarsi all’occasione di discordie civili e di guerre \naccese per ragione di dominio fra i prelati e il magistrato \ncomunitativo di Volterra. \nInfatti varie furono le vicende che subì questo scheletro di \ncastello dopo il primo assalto e rovina del suo cassero per \nparte dei Volterrani nel 1276. Ritornato all’ubbidienza \nde’primi signori venne da essi restaurato nel 1321. \nNon corse gran tempo a riaverlo alla sua ubbidieza il \nComune di Volterra, al quale poi si ribellò nel 1361 per \ninstigazione della potente famiglia dei Belforti, che tenne \nper qualche tempo dominio in Berignone. – Finalmente si \nvenne a un’amichevole concordia fra i pretendenti (5 \nfebbrajo 1382) col rilasciare al prelato il diritto \ndell’elezione del rettore di Berignone, purchè questo \nvenisse scelto fra i cittadini volterrani. (CECINA, Notiz. \nDi Volt.) \nSembra però che l’alto dominio e la guarnigione del \ncastello restasse in arbitrio dei volterrani, ai quali \nBerignone fu tolto dall’oste senese nel 1399; restituito \nloro nel 1400, in ordine alla pace firmata fra il duca di \nMilano, e la Repubblica fiorentina. \nMa Berignone erasi ridotto in tale stato di desolazione e \ndi abbandono, che d’allora in poi non fu più abitabile, e il \nsuo distretto, divenuto patrimonio della Comunità e \nmensa vescovile di Volterra, consiste attualmente in una \nfolta selva di cerri e di lecci, famosa per la caccia \nde’cignali e per la copia del combustibile che da essa \nannualmente si ritrae per la estrazione di 20 milioni di \nlibbre di sale marino dalle moje Volterrane. \nLa parrocchia di Berignone sotto l’invocazione di S. \nMichele era filiale della pieve di Casole all’anno 1356, \nepoca della visita diocesana fatta dal vescovo Filippo \nBelforti.",
    "original_title": "BERIGNONE",
    "byte_offset": 1400025
  },
  {
    "context": "nella valle del Bidente nella Romagna Granducale.",
    "title": "BERLETA",
    "body": "– Villaggio con chiesa parrocchiale (S. Benedetto), appellato alla Berleta probabilmente da un \nantica torre di pietre quadrate ivi presso esistente, nella \nComunità e 5 miglia toscane a ponente libeccio di S. \nSofia, Giurisdizione di Galeata, Diocesi di S. Sepolcro, \ngià della Badia di S. Ellero Nullius, Compartimento di \nFirenze. \nRisiede sulla schiena dell’Appennino che distendesi dal \nmonte della Falterona fra il Bidente del Corniolo e il \nfiume Rabbi. – Era uno dei castelli dei signori di Valbona, \ni quali sino dal secolo XII rinunziarono il giuspadronato \ndella chiesa di S. Benedetto di Berleta al monastero di S. \nMaria in Cosmedin dell’Isola; confermato a questa Badia \nin un privilegio spedito nel 1179 dal pontefice Alessandro \nIII. \nEra compresa nel territorio di Berleta una distrutta villa \ndenominata del Sasso , situata presso al giogo \ndell’Appennino, dove esisteva pure una chiesuola (S. \nJacopo) profanata nel 1732. E poiché costà furono trovati \nnei tempi scorsi ruderi di colonne, mosaici e altre pietre \nlavorate, nasce occasione di sospettare essere stata forse \nquella corte Sassatina del distretto di Galeata, devastata \nnel 785, all’occasione che corsero a predare nel territorio \ndi galeata le genti di Gundibrando duca di Firenze. \n(ANNAL. CAMALD.) – Vedere ABAZIA DI \nGALEATA. \nS. Benedetto alla Berleta conta 149 abitanti.",
    "original_title": "BERLETA",
    "byte_offset": 1402518
  },
  {
    "context": "",
    "title": "BERNARDINO (S.) A CASTELLUCCIO",
    "body": "– Vedere CASTELLUCCIO di SARTEANO.",
    "original_title": "BERNARDINO (S.) A CASTELLUCCIO",
    "byte_offset": 1403969
  },
  {
    "context": "",
    "title": "BERNARDINO (S.) ALL’OSSERVANZA di ASINALUNGA",
    "body": "È un convento di francescani della \nRiforma situato in una prominenza, da cui si domina non \nsolamente la sottostante Terra di Asinalunga, ma la \nmaggior parte della Val di Chiana. \nAumentano favore a questo luogo alcune pitture della \nscuola senese meritevoli di essere visitate dagli amatori \ndelle belle arti, che costà troveranno due lodevoli opere di \nGuiduccio Cozzarelli, il migliore allievo di Matteo da \nSiena.",
    "original_title": "BERNARDINO (S.) ALL’OSSERVANZA di",
    "byte_offset": 1404045
  },
  {
    "context": "",
    "title": "BERNARDINO (S.) ALL’OSSERVANZA di SIENA",
    "body": "Convento e parrocchia nel suburbio settentrionale di \nSiena, quasi un miglio dalla città, Comunità delle Masse \ndel Terzo S. Martino, Giurisdizione, Diocesi e \nCompartimento di Siena. Abitato dai francescani \nOsservanti, era in origine un umile ritiro di S. Bernardino \nda Siena, per decreto pubblico del popolo senese \nriedificato sulla collina già denominta della Capriola. \nLa sua chiesa fu consacrata nel 1451, ampliata insieme \ncon la clausura nel 1485. Devastate entrambe dall’esercito \nimperiale nel 1554, fu restaurato tempio e convento, e \nquindi in più grandiosa maniera questo e quello ridotti sul \nfinire del secolo XVII, e sempre più abbelliti nel decorso \nsecolo XVIII. \nContribuì all’edificazione di questo convento il tiranno \nPandolfo Petrucci, che qua fu sepolto; e qua pure ha la sua \ntomba il celebre Uberto Benvoglienti. La villa Ghigi \nFarnese prossima all’Osservanza ha grandiose pitture \nd’Arcangelo Salimbeni, descritte dal P. della Valle nelle \nsue Lettere Senesi.  \nLa chiesa dell’Osservanza fu eretta in cura di anime nel \n1722. \nEssa conta 196 abitanti.",
    "original_title": "BERNARDINO (S.) ALL’OSSERVANZA di SIENA",
    "byte_offset": 1404521
  },
  {
    "context": "",
    "title": "BERNARDINO (S.) A TRIANA",
    "body": "– Vedere TRIANA di ROCCAOLBEGNA",
    "original_title": "BERNARDINO (S.) A TRIANA",
    "byte_offset": 1405670
  },
  {
    "context": "",
    "title": "BERNARDO (S.) ALL’ANTELLA",
    "body": "– Vedere ANTELLA.",
    "original_title": "BERNARDO (S.) ALL’ANTELLA",
    "byte_offset": 1405735
  },
  {
    "context": "",
    "title": "BERANRDO (S.) A CASTIGLIONCELLO",
    "body": "– Vedere CASTIGLIONCELLO della GHERARDESCA.",
    "original_title": "BERANRDO (S.) A CASTIGLIONCELLO",
    "byte_offset": 1405788
  },
  {
    "context": "in Val d’Ombrone senese. ",
    "title": "BERSI (CASTENUOVO)",
    "body": "Castellare che sino al 1777 ha dato il nome a un \ncomunello della giurisdizione di Asciano, e che oggi lo \nconserva una privata bandita alle sorgenti del fiume Asso \nsul dorso di Montalceto presso Montecalvoli a confine \ncon i territorj di Trequanda e di S. Giovanni d’Asso, circa \n23 miglia toscane a levante-scirocco di siena. \nNel 1721 a Castelnuovo Bersi fu inviato un potestà dal \ngoverno senese, quando già vi avevano podere i \nPiccolomini. \nQuesto castello fu diroccato nel 1389 per ordine di quella \nRepubblica. – Vedere ASCIANO, Comunità.",
    "original_title": "BERSI (CASTENUOVO)",
    "byte_offset": 1405873
  },
  {
    "context": "in Val di Magra.",
    "title": "BETTOLA",
    "body": "Borghetto, nel popolo e un \nmezzo miglio toscano a maestro di Caprigliola, Comunità \nGiurisdizione e 1 miglio toscano a levante di Albiano, \nDiocesi di Pontremoli, Compartimento di Pisa.  \nLa posizione di questo piccolissimo borgo, sull’antica via \nPontremolese fra Sarzana e Villafranca, lungo la sinistra \nripa del fiume Magra, e di fronte a un ponte diruto, dà un \nplausibile motivo di credere che il vocabolo di Bettola \n(Taberna) le sia derivato da una osteria, o Mansione ivi \nesistita in tempi piuttosto remoti. \nTrovasi qua in pittoresca posizione una casa di campagna \ncon vago giardino de’nobili Caimi di Sarzana.",
    "original_title": "BETTOLA",
    "byte_offset": 1406480
  },
  {
    "context": "(Betula).",
    "title": "BETTOLLE",
    "body": "– Villaggio in Val di Chiana nella \nComunità Giurisdizione e 4 miglia toscane a levante di \nAsinalunga, Diocesi di Pienza, già di Arezzo, al cui \nCompartimento appartiene. \nRisiede sull’umile dorso dell’alto piano di sabbione \nsparso di fossili terrestri e marini, il quale a guisa di una \nprolungata deleziosa collina dalla pieve al Toppo \ns’incammina costà, dove il torrente Esse si è aperto un \npassaggio alla sua base settentrionale per invergere da \nscirocco verso borea il cammino, onde tributare le sua \nacque nel canale maestro della Chiana. \nÈ un ben fabbricato e prosperoso villaggio sulla strada \nLongitudinale, quasi nel centro della Valle della Chiana \nGranducale, che da questo punto si può contemplare in \ntutte le direzioni. \nSono per accrescere bellezza e decoro a Bettolle il nuovo e più vasto tempio in costruzione e due grandiose case di \ncampagna, una delle quali con specola appartiene \nall’amministrazione dei beni della Corona, che vi \npossiede una estesa e ben coltivata tenuta; l’altra di \nproprietà de’signori Passerini di Cortona, che la rendeno \nognora più vaga per giardini ed altri deliziosi annessi. \nNon molto discosto da Bettolle, al luogo detto il Casato, è \nstato eretto modernamente un ameno casino dal cav. \nBandini-Piccolomini di Siena. \nEppure questo bel villaggio, a cui probabilmente diedero \nil nome le betulae (ontani), non doveva essere che un \npovero casale, allorchè, nel giugno del 1040, il conte \nWalfredo, stando in Arezzo, offriva alla chiesa de’SS. \nMartino, Giovanni evangelista e Niccola vari pezzi di \nterre, fra i quali alcuni situati nel Casale Betula infra \nplebe S. Petri sito Mensule.  (CAMICI, dei March. di \nToscana.) \nSi fa mensione di questo stesso luogo in un privilegio del \n1209 di Ottone IV in favore degli eredi del conte \nWalfredo, ai quali confermò i luoghi di Bettolle, Torrita e \nFratta. Nel 1149 ne era signore un conte Manente, il \nquale pagava di censo annuo lire 25 al Comune di Siena. \n(ARCH. DIPL. di SIENA.) \nFu nella già palustre pianura di Bettolle, dove la \nRepubblica senese, sino dal 1333, ordinò i primi lavori \nidraulici, interrottamente proseguiti sotto il governo \nMediceo, ma con sistema più regolare e con più grandioso \nsuccesso portati presso che al loro compimento \ndall’Augusta Dinastia regnante. \nNel 1352 fu il poggio di Bettolle munito di una bastia dai \nsenesi, che riguardarono Bettolle come punto di frontiera \ndel loro territorio. (DEI, Cron. Senese.) \nIn questo paese, ricco di ogni sorta di vettovaglie, si \ntengono nel corso dell’anno tre fiere, le quali cadono nel \nprimo mercoledì di giugno, nel 30 di agosto, e nel 2 di \nnovembre. – Vedere ASINALUNGA \nLa parrocchia di S. Maria e S. Cristofano a Bettole conta \n1304 abitanti.",
    "original_title": "BETTOLLE",
    "byte_offset": 1407140
  },
  {
    "context": "",
    "title": "BEVARO (MONTE), o MONTE BAVARO",
    "body": "– Vedere MONTE BEVARO.",
    "original_title": "BEVARO (MONTE), o MONTE BAVARO",
    "byte_offset": 1409947
  },
  {
    "context": "in Val di Magra.",
    "title": "BEVERINO",
    "body": "Villaggio capoluogo di \nComunità nel Mandamento della Spezia, Provincia di \nLevante, Diocesi di Sarzana, Regno Sardo. \nTrovasi alla destra del fiume Vara sulla schiena dei monti \ndella Spezia, circa 12 miglia toscane a maestro di \nSarzana. \nFu Beverino uno dei castelli dei marchesi Malaspina, \nvenduto ai vescovi di Luni, che lo cederono nel 1202 ad \nenfiteusi ai nobili da Vazzano, (ERRATA : e nel 1276) e \nnel 1252 lo alienarono con altri luoghi di quella Valle ai \nconti Fieschi di Lavagna. Vi tennero questi ultimi assoluta \nsignoria (ERRATA: sino a che sul cadere dello stesso \nsecolo) sino a che nel 1216 Beverino fu incorporato al \ndominio della Repubblica di Genova. \nLa Comunità di Beverino comprende quattro popoli; 1.° \nBeverino con chiesa arcipretura sotto il titolo \ndell’Esaltazione di S. Croce; 2.° Bracelli, Arcipretura di \nS. Maurizio; 3.° Corvara, Prepositura di S. Michele; 4.° \nPadivarma , Rettorìa di S. Lorenzo. \nLa popolazione di tutta la Comunità ammonta a 1701 \nabitanti. \nDi Beverino fu oriundo il valente architetto Giacomo \ndella Porta, e di costà si recarono a Lucca gli avi \ndell’annalista e poeta lucchese Bartolommeo Beverini. \nLa parrocchia di S. Croce a Beverino conta essa sola 765 \nabitanti.",
    "original_title": "BEVERINO",
    "byte_offset": 1410010
  },
  {
    "context": "",
    "title": "BIAGIO (S.) A AMA",
    "body": "– Vedere AMA (S. BIAGIO a).",
    "original_title": "BIAGIO (S.) A AMA",
    "byte_offset": 1411284
  },
  {
    "context": "",
    "title": "BIAGIO (S.) AL BORRO",
    "body": "Castellare con parrocchia \nspicciolata nel Val d’Arno superiore, sulla pendice \noccidentale del monte di Pratomagno, lungo il torrente \nCiofenna, nella Comunità di Loro, Giurisdizione di \nTerranuova, Diocesi e Compartimento di Arezzo. \nPortava lo stesso titolo di Borro  l’antica pieve di S. \nGiustino matrice dell’attuale priora di S. Biagio, dove fu \nun castello omonimo, nominato nel privilegio concesso \ndall’imperatore Carlo IV alla città di Arezzo, cui \nconfermò l’antico suo distretto territoriale, che sino al \nCastello del Borro  e alla vicina villa Trojana per la parte \ndi Val d’Arno si estendeva. \nLa priora di S. Biagio al Borro è di padronato della casa \nMedici di Firenze, e conta una popolazione di 369 \nabitanti.",
    "original_title": "BIAGIO (S.) AL BORRO",
    "byte_offset": 1411339
  },
  {
    "context": "",
    "title": "BIAGIO (SS.) E DONATO A CAMIGLIANO",
    "body": "– Vedere  CAMIGLIANO di MONTALCINO ",
    "original_title": "BIAGIO (SS.) E DONATO A CAMIGLIANO",
    "byte_offset": 1412112
  },
  {
    "context": "",
    "title": "BIAGIO (SS.) E GIUSTO A CASALE",
    "body": "– Vedere  \nCASALE di CORTONA. ",
    "original_title": "BIAGIO (SS.) E GIUSTO A CASALE",
    "byte_offset": 1412189
  },
  {
    "context": "",
    "title": "BIAGIO (SS.) E GIORGIO A CASALE DI PRATO",
    "body": "– Vedere CASALE DI PRATO. ",
    "original_title": "BIAGIO (SS.) E GIORGIO A CASALE DI PRATO",
    "byte_offset": 1412256
  },
  {
    "context": "",
    "title": "BIAGIO (S.) A CASCHERI",
    "body": "– Vedere CASCHERI. ",
    "original_title": "BIAGIO (S.) A CASCHERI",
    "byte_offset": 1412330
  },
  {
    "context": "",
    "title": "BIAGIO (S.) A CAVAGLIANO",
    "body": "– Vedere CAVAGLIANO. ",
    "original_title": "BIAGIO (S.) A CAVAGLIANO",
    "byte_offset": 1412378
  },
  {
    "context": "",
    "title": "BIAGIO (S.) A CENTOSOLDI",
    "body": "– Vedere CENTOSOLDI. ",
    "original_title": "BIAGIO (S.) A CENTOSOLDI",
    "byte_offset": 1412431
  },
  {
    "context": "",
    "title": "BIAGIO (S.) A CISANELLO",
    "body": "– Vedere CISANELLO. ",
    "original_title": "BIAGIO (S.) A CISANELLO",
    "byte_offset": 1412484
  },
  {
    "context": "",
    "title": "BIAGIO (S.) A FASCIANO",
    "body": "– Vedere FASCIANO. ",
    "original_title": "BIAGIO (S.) A FASCIANO",
    "byte_offset": 1412534
  },
  {
    "context": "",
    "title": "BIAGIO (S.) A FRASSINETO",
    "body": "– Vedere FRASSINETO di AREZZO. ",
    "original_title": "BIAGIO (S.) A FRASSINETO",
    "byte_offset": 1412582
  },
  {
    "context": "",
    "title": "BIAGIO (S.) A GAGLIANELLO",
    "body": "– Vedere GAGLIANELLO. ",
    "original_title": "BIAGIO (S.) A GAGLIANELLO",
    "byte_offset": 1412645
  },
  {
    "context": "",
    "title": "BIAGIO (S.) A GRICIGNANO",
    "body": "– Vedere GRICIGNANO di Val Tiberina. ",
    "original_title": "BIAGIO (S.) A GRICIGNANO",
    "byte_offset": 1412700
  },
  {
    "context": "",
    "title": "BIAGIO (S.) A LUCIGNANO D’ASSO",
    "body": "– Vedere LUCIGNANO D’ASSO.  ",
    "original_title": "BIAGIO (S.) A LUCIGNANO D’ASSO",
    "byte_offset": 1412769
  },
  {
    "context": "",
    "title": "BIAGIO (S.) A MAMMIANO",
    "body": "– Vedere MAMMIANO ",
    "original_title": "BIAGIO (S.) A MAMMIANO",
    "byte_offset": 1412848
  },
  {
    "context": "",
    "title": "BIAGIO (S.) A S. MARTINO D’AMBRA",
    "body": "– Vedere MARTINO (S.) di AMBRA (VILLA). ",
    "original_title": "BIAGIO (S.) A S. MARTINO D’AMBRA",
    "byte_offset": 1412895
  },
  {
    "context": "",
    "title": "BIAGIO (S.) A MIGLIARI",
    "body": "– Vedere MIGLIARI. ",
    "original_title": "BIAGIO (S.) A MIGLIARI",
    "byte_offset": 1412978
  },
  {
    "context": "",
    "title": "BIAGIO (S.) A MONISTERO",
    "body": "– Vedere MONISTERO di Val di Chiana. ",
    "original_title": "BIAGIO (S.) A MONISTERO",
    "byte_offset": 1413026
  },
  {
    "context": "",
    "title": "BIAGIO (S.) A MONSIGLIOLO",
    "body": "– Vedere MONSIGLIOLO. ",
    "original_title": "BIAGIO (S.) A MONSIGLIOLO",
    "byte_offset": 1413094
  },
  {
    "context": "",
    "title": "BIAGIO (S.) A MONTECCHIO",
    "body": "– Vedere MONTECCHIO di Val di Chiana. ",
    "original_title": "BIAGIO (S.) A MONTECCHIO",
    "byte_offset": 1413150
  },
  {
    "context": "",
    "title": "BIAGIO (S.) A MONTEGRANELLI",
    "body": "– Vedere MONTEGRANELLI. ",
    "original_title": "BIAGIO (S.) A MONTEGRANELLI",
    "byte_offset": 1413220
  },
  {
    "context": "",
    "title": "BIAGIO (S.) A PARTINA",
    "body": "– Vedere PARTINA. ",
    "original_title": "BIAGIO (S.) A PARTINA",
    "byte_offset": 1413279
  },
  {
    "context": "",
    "title": "BIAGIO (S.) A PASSIGNANO",
    "body": "– Vedere PASSIGNANO. ",
    "original_title": "BIAGIO (S.) A PASSIGNANO",
    "byte_offset": 1413325
  },
  {
    "context": "",
    "title": "BIAGIO (S.) A PETRELLA",
    "body": "– Vedere PETRELLA. ",
    "original_title": "BIAGIO (S.) A PETRELLA",
    "byte_offset": 1413378
  },
  {
    "context": "",
    "title": "BIAGIO (S.) A PETRIOLO",
    "body": "– Vedere PETRIOLO del Val d’Arno fiorentino. ",
    "original_title": "BIAGIO (S.) A PETRIOLO",
    "byte_offset": 1413426
  },
  {
    "context": "",
    "title": "BIAGIO (S.) A PIEVEVECCHIA di LUCIGNANO",
    "body": "– Vedere PIEVEVECCHIA di LUCIGNANO in Val di \nChiana. ",
    "original_title": "BIAGIO (S.) A PIEVEVECCHIA di LUCIGNANO",
    "byte_offset": 1413503
  },
  {
    "context": "",
    "title": "BIAGIO (S.) A POCAJA",
    "body": "– Vedere POCAJA. ",
    "original_title": "BIAGIO (S.) A POCAJA",
    "byte_offset": 1413604
  },
  {
    "context": "",
    "title": "BIAGIO (S.) AL POGGIO",
    "body": "– Vedere POGGIO di MONTEMIGNAJO. ",
    "original_title": "BIAGIO (S.) AL POGGIO",
    "byte_offset": 1413648
  },
  {
    "context": "",
    "title": "BIAGIO (SS.) E NICCOLO’A POPPIANO",
    "body": "– Vedere POPPIANO in Val di Pesa. ",
    "original_title": "BIAGIO (SS.) E NICCOLO’A POPPIANO",
    "byte_offset": 1413710
  },
  {
    "context": "",
    "title": "BIAGIO (S.) A PRATALE",
    "body": "– Vedere PRATALE del Casentino. ",
    "original_title": "BIAGIO (S.) A PRATALE",
    "byte_offset": 1413788
  },
  {
    "context": "",
    "title": "BIAGIO (S.) A PRINE",
    "body": "– Vedere PRINE. ",
    "original_title": "BIAGIO (S.) A PRINE",
    "byte_offset": 1413849
  },
  {
    "context": "",
    "title": "BIAGIO (S.) A RASSINATA",
    "body": "– Vedere RASSINATA. ",
    "original_title": "BIAGIO (S.) A RASSINATA",
    "byte_offset": 1413890
  },
  {
    "context": "",
    "title": "BIAGIO (S.) A RIOSECCO",
    "body": "– Vedere RIOSECCO di POPPI. ",
    "original_title": "BIAGIO (S.) A RIOSECCO",
    "byte_offset": 1413940
  },
  {
    "context": "",
    "title": "BIAGIO (S.) A RONZANO",
    "body": "– Vedere RONZANO. ",
    "original_title": "BIAGIO (S.) A RONZANO",
    "byte_offset": 1413998
  },
  {
    "context": "",
    "title": "BIAGIO (S.) A QUARAZZANA",
    "body": "– Vedere QUARAZZANA. ",
    "original_title": "BIAGIO (S.) A QUARAZZANA",
    "byte_offset": 1414044
  },
  {
    "context": "",
    "title": "BIAGIO (S.) A SATURANO",
    "body": "– Vedere SATURANO. ",
    "original_title": "BIAGIO (S.) A SATURANO",
    "byte_offset": 1414098
  },
  {
    "context": "",
    "title": "BIAGIO (S.) A TORRE A MERCATALE",
    "body": "– Vedere TORRE a MERCATALE. \n ",
    "original_title": "BIAGIO (S.) A TORRE A MERCATALE",
    "byte_offset": 1414146
  },
  {
    "context": "",
    "title": "BIAGIO (S.) A VAJALLA",
    "body": "– Vedere VAJALLA. ",
    "original_title": "BIAGIO (S.) A VAJALLA",
    "byte_offset": 1414214
  },
  {
    "context": "",
    "title": "BIAGIO (S.) A VIGNALE",
    "body": "– Vedere VIGNALE in Val \nd’Ombrone pistojese. ",
    "original_title": "BIAGIO (S.) A VIGNALE",
    "byte_offset": 1414260
  },
  {
    "context": "",
    "title": "BIANCHI (MONTE DE’)",
    "body": "– Vedere MONTE \nde’BIANCHI in Val di Magra.",
    "original_title": "BIANCHI (MONTE DE’)",
    "byte_offset": 1414336
  },
  {
    "context": "(Bibianum). ",
    "title": "BIBBIANA, BIBBIANI, o BIBBIANO",
    "body": "Molte ville, casali e borgate portarono questo nome, \nverosimilmente dalla sua prima radice guasto e storpiato. \nLo conservano sino al tempo attuale i primi 8 quì \nappresso descritti. Degli ultimi quattro è meno conosciuta \nla loro situazione, o la località ha variato nome.",
    "original_title": "BIBBIANA, BIBBIANI, o BIBBIANO",
    "byte_offset": 1414412
  },
  {
    "context": "nell’Appennino di Palazzuolo in Romagna ",
    "title": "BIBBIANA",
    "body": "sulla destra del fiume Senio. Questo casale ha dato il \nnome alla cura de’SS. Simone e Giuda a Bibbiana fil. \ndella pieve di Misileo, nella Comunità Giurisdizione e 3 \nmiglia toscane a maestro di Palazzuolo, Diocesi e \nCompartimento di Firenze. \nFu tra i possessi degli Ubaldini di Susinana, innanzi che la \nRepubblica fiorentina estendesse in questa parte di \nAppennino il suo contado. – Vedere PALAZZUOLO di \nRomagna. \nLa parrocchia de’SS. Simone e Giuda a Bibbiana conta \n175 abitanti.",
    "original_title": "BIBBIANA",
    "byte_offset": 1414412
  },
  {
    "context": "nel Val d’Arno inferiore.",
    "title": "BIBBIANI o BIBIANO di CAPRAJA",
    "body": "Villa Signorile in mezzo a deliziosi boschetti e a \nuna ricca pepiniera di rare piante esotiche. \nRisiede in docile pendice sul lembo australe del monte \nAlbano (ERRATA: nel popolo di Putignano) nel popolo \ndi Pulignano, cui fu annesso quello da lungo tempo \nsoppresso di S. Pietro a Bibiano, nella pieve, Comunità e \ncirca un miglio toscano a maestro di Capraja, \nGiurisdizione di Montelupo, Diocesi di Pistoja, \nCompartimento di Firenze. \nAlla villa di Bibiano, posta sul confine della contrada di \nGreti, dubitai altrove che potesse riferire quella corte di \nBarbiano  situata in Greti, e compresa nel contado \npistojese. La quale corte fu donata nel 767 da Guindoaldo \nmedico dei re Longobardi al monastero di S. \nBartolommeo di Pistoja. Corroborando la mia induzione \naltri Bibbiani talvolta nelle antiche scritture chiamati \nBarbiani  o Barbajani, quasi fondi ereditati da uno zio \npaterno, che nei tempi Longobardici chiamavasi Barbano. \n– Vedere BARBIANO di GRETI e BIBBIANO nel Val \nd’Arno pisano. \nDella chiesa parrocchiale di S. Pietro a Bibiano viene \nfatta menzione in varie pergamene del secolo XIV, \nappartenute alle monache de’SS. Tommaso e Giorgio a \nCapraja, di là traslocate nel monastero di S. Apollonia a \nFirenze. (ARCH. DIPL. FIOR., carte dello sped. di \nBonifazio.)",
    "original_title": "BIBBIANI o BIBIANO di CAPRAJA",
    "byte_offset": 1415292
  },
  {
    "context": "nel Val d’Arno pisano. ",
    "title": "BIBBIANO (S. GIORGIO A)",
    "body": "Casale e popolo nel piviere di S. Cassiano a Settimo, Comunità e 2 miglia toscane a ponente di Cascina, \nDiocesi e Compartimento di Pisa da cui è 6 miglia \ntoscane a levante. – Trovasi alla destra della strada Regia \nche da Pisa si dirige a Firenze, un miglio a ostro della sua \npieve e della ripa sinistra dell’Arno. – Riferisce io dubito \na questo S. Giorgio di Bibbiano un atto livellario fatto da \nAlberico vescovo di Pisa del 12 aprile 970, col quale \nconcede la metà dei terreni, rendite e case spettanti alla \npieve di Cascina, dove trovansi notate fra le ville di quel \ndistretto, Settimo , Barbajano, Paterno  ec. (MURAT. Ant. \nM. Aevi) \nLa villa di S. Giorgio a Bibbiano viene rammentata sino \ndal secolo XII nelle carte del monastero di S. Benedetto a \nRipa d’Arno di Pisa. (ARCH. DIPL. FIOR.) \nLa suddetta cura comprende 650 abitanti.",
    "original_title": "BIBBIANO (S. GIORGIO A)",
    "byte_offset": 1416654
  },
  {
    "context": "in Val d’Ombrone senese. ",
    "title": "BIBBIANO GUIGLIESCHI",
    "body": "Villa de’signori Ghigi posta in collina, costruita \n(ERRATA: nel 1820) nel 1370 ad uso di fortilizio con \nmura merlate. Prende il titolo dalla parrocchia di S. \nLorenzo a Bibbiano nel piviere Comunità e Giurisdizione \ndi Buonconvento, che è 2 miglia toscane circa a libeccio, \nDiocesi e Compartimento di Siena, da cui è 18 miglia \ntoscane a ostro.  \nEbbero costà signoria i conti Wuinigi di Siena, ai quali \napparteneva un’arme della distrutta cappella alla torre di \nBibbiano, già chiamata della Piscina nera . La quale torre \nfu restaurata nel 1338, munita di nuovi rampari nel 1400; \nquindi acquistata dal card. Raffaello Petrucci che ivi morì, \ne per opera del quale venne riedificata col disegno di \nBaldassarre Peruzzi. – Appartiene a questo egregio artista \nla preziosa tavola della B. V. circondata da vari santi. \nQuesta pittura, citata dal Lanzi, fu trasportata dalla Torre \ndi Bibbiano nella chiesa parrocchiale, dove trovasi un \naltro buon quadro del cav. Francesco Vanni \nrappresentante la nostra Donna con S. Giovanni Batista, \nS. Lorenzo e S. Caterina. \nLa parrocchia di S. Lorenzo a Bibbiano comprende 360 \nabitanti.",
    "original_title": "BIBBIANO GUIGLIESCHI",
    "byte_offset": 1417577
  },
  {
    "context": "nel Val d’Arno aretino. ",
    "title": "BIBBIANO (S. MARIA A)",
    "body": "Casale e parrocchia con l’annesso di S. Salvatore a Vezza, \nnel piviere di S. Martino sopr’Arno, Comunità e 4 miglia \ntoscane a settentrione di Capolona, Giurisdizione Diocesi \ne Compartimento di Arezzo, da cui è circa 9 miglia \ntoscane a maestro. \nGiace sulle pendici orientali dei poggi che si propagano \ndall’Appennino di Pratomagno sino allo stretto di S. \nMamante. \nÈ nominato questo Bibbiano nel privilegio concesso nel \n1151 da Federgo I alla Badia di Capolona, cui confermò \nfra gli altri poderi quelli delle corti di Bibiano  e di Ponina \n(ora Belfiore.)  \nS. Maria a Bibbiano conta 275 abitanti.",
    "original_title": "BIBBIANO (S. MARIA A)",
    "byte_offset": 1418776
  },
  {
    "context": "in Val di Sieve.",
    "title": "BIBBIANO (S. MARTINO A)",
    "body": "Cura nella \npieve di Diacceto, Comunità e 3 miglia toscane a levante \ndi Pelago, Giurisdizione del Pontassieve, Diocesi di \nFiesole, Compartimento di Firenze. \n\nIn questo popolo situato nel vallone del torrente \nomonimo, fra la strada della Consuma e il fiume Sieve, \nebbero signoria i Conti Guidi confermata loro da Arrigo \nVI e da Federigo II, mercè i privilegi da essi concessi \nsotto gli anni 1191 e 1220. \nÈ incerto se a questo S. Martino di Bibbiano voglia \nriferire, o piuttosto al Bibbiano di Val d’Elsa, uno di \nquegli atti di elargizione fatti dal conte Ugo, quando \ndestinò alla Badia fiorentina le rendite livellarie di 37 \npossessioni insieme col castello, corte e chiesa di S. \nMartino a Bibbiano . – Vedere BIBBIANO di Val d’Elsa. \nS. Martino a Bibbiano conta 187 abitanti.",
    "original_title": "BIBBIANO (S. MARTINO A)",
    "byte_offset": 1419446
  },
  {
    "context": "nella Valle dell’Elsa. ",
    "title": "BIBBIANO (S. NICCOLO’A)",
    "body": "Castello e parrocchia sulla pendice dei poggi che \nscendeno nell’Elsa fra S. Gimignano e Colle, alla cui \nultima Comunità e Giurisdizione appartiene. Diocesi \nmedesima, già di Volterra, Compartimento di Siena. \nEsiste sul lato orientale del valloncello percorso dal \ntorrente Fosci presso la strada che va da Colle a S. \nGimignano, dal cui piviere dipendeva allora quando \nfaceva parte della Diocesi di Volterra. \nÈ questo fra tutti i Bibbiani il più rammentato nella storia \ndel medio evo, a partire dal secolo X. Il più vetusto \ndocumento che possa applicarsi a questo casale è un \nistrumento del 994 rogato nel castello di Bibbiano \ncontado di Volterra. Si tratta di varie possessioni situate \nper la maggior parte in Bibbiano, assegnate dal visconte \nGuido di Teuzzone al suo figliulo Rolando. \nNello stesso castello di Bibbiano risiedevano i discendenti \ndel prenominato Rolando, allorchè Ugolino di Rolando \ncon Guiscardo e Villano figli di Bonifazio, nel 1144, \nrinunziarono all’abate di S. Salvatore dell’Isola i loro \npossessi del castello e corte di Strove. (ARCH. DIPL. \nFIOR., Badia di S. Eugenio.) \nLe prime donazioni a favore della Badia fiorentina e di \nquella di Poggibonsi, fatte avanti il mille dalla contessa \nWilla e dal Gran Conte Ugo suo figlio, rammentano la \nloro corte e castello di Bibbiano. Alcune di esse non \nlasciano dubbio che debba intendersi del Bibbiano di S. \nGimignano, mentre ivi è indicato il luogo di Fosci, oltre \nla dichiarazione in altra carta della stessa Badia fiorentina \ndell’anno 1266, che specifica più precisamente il Bibiano \nsuper Fosci Vallis Elsae, Volterranae diocesis. \n(GALLETTI, Dell’origine della Badia Fior.) \nS. Niccolò a Bibbiano conta 96 abitanti.",
    "original_title": "BIBBIANO (S. NICCOLO’A)",
    "byte_offset": 1420291
  },
  {
    "context": "",
    "title": "BIBBIANO di Val Tiberina",
    "body": "Vico sul confine estremo del \nGranducato nell’antico feudo dei marchesi del Monte di \nSorbello fra i torrenti Seano e Nicone. \nLa sua chiesa parrocchiale (S. Lorenzo) è compresa con la \nmaggior parte della popolazione nello stato Pontificio. \nA questo Bibbiano sembra applicabile un istrumento del \ngennajo 1104, mercè cui il march. Ranieri figlio di altro \nmarch. Ranieri stipite di quelli del Monte S. Maria e di \nSorbello, risiedono in Pitiliano di Val Tiberina, contado di \ncittà di Castello, promise al priore del S. Eremo di \nCamaldoli di non opporsi alla donazione stata fatta dal \nconte Bernardino signore di Galbino e Montedoglio a \nfavore del nuovo monastero di Anghiari, eccettuato però il feudo di Bibbiano  e di Teverina, che il prenominato \nconte Bernardino poco tempo prima aveva ottenuto in \nenfiteusi dallo stesso marchese Ranieri. (ANNAL. \nCAMALD.)",
    "original_title": "BIBBIANO di Val Tiberina",
    "byte_offset": 1422078
  },
  {
    "context": "in Val d’Orcia ora PALAZZO MASSAINI.",
    "title": "BIBBIANO CACCIACONTI",
    "body": "Villa con chiesa parrocchiale (S. \nRegolo) nella Comunità Giurisdizione Diocesi di Pienza, \nda cui è circa 3 miglia toscane a grecale Compartimento \ndi Siena. \nRisiede sul dorso dei poggi cretosi alla sinistra della \nstrada provinciale fra Pienza e Montepulciano. \nFu uno dei castelletti de’Cacciaconti di Asciano, \ndipendente dal  \nGoverno senese, che nel 1271 vi assegnò un potestà o \nrettore. (ARCH. DIPL. SEN. Cons. della Campana.) – \nVedere PALAZZO MASSAINI.",
    "original_title": "BIBBIANO CACCIACONTI",
    "byte_offset": 1422992
  },
  {
    "context": "",
    "title": "BIBBIANO del CHIANTI",
    "body": "Castellare che diede  nome a un \npopolo (S. Antimo a Bibbiano) nel piviere di S. Cristina \ndi Lilliano Comunità e Giurisdizione della Castellina, \nDiocesi di Colle, già di Siena, Compartimento medesimo. \nAnche a questo Bibbiano del Chianti come a quello sul \ntorrente Fosci, dubito che applicare si debbano vari \ndocumenti dei conti salici, non escluso il march. \nBonifazio col suo genero il Gran Conte Ugo. – Non \nlasciano dubbio però che si tratti però del Bibbiano della \nCastellina alcune membrane inedite dei secoli XI e XII. –  \nUna di esse rogata nel mese di settembre 1089 nel castello \ndi Talcione territorio senese, riferisce alla chiesa di S. \nAntimo  del Castello di Bibbiano.  (ARCH. DIPL. FIOR. \nBadia di Passignano.) \nA questo stesso Bibbiano appartiene un atto pubblico \ndettato, li 8 settembre del 1139 presso la chiesa di S. \nAntimo de Ribiano, da uno di Rincine nel Chianti, il \nquale donò alla Badia di S. Salvatore dell’Isola un pezzo \ndi terreno dentro il piviere di Lilliano.(ARCH. DIPL. \nFIOR. carte di S. Eugenio presso Siena.) Un’altra \npergamena della stessa provenienza, scritta li 2 gennajo \n1154, riguarda un oppignorazione fatta dal priore di S. \nAntimo di Bibbiano in mano dell’Abate di quel \nmonastero.",
    "original_title": "BIBBIANO del CHIANTI",
    "byte_offset": 1423530
  },
  {
    "context": "",
    "title": "BIBBIANO del MUGELLO",
    "body": "Quest’antico possesso degli \nUbaldini esistere doveva fra Monte Carelli e l’Alpe di \nCasaglia. – Certo è, che di una chiesa dedicata a S. Croce \ne a S. Niccola, posta in Bibbiano nel piviere di S. Gavino \nAdimari, fanno menzione alcuni istrumenti del sec. XI \nesistenti nell ’Arch. Capit. Fior. Uno dei quali è rogato nel \nfebbrajo del 1080 presso la chiesa di S. Croce de \nBibbiano infra territorio plebis S. Gavini sito Mucillo. – \nAnche nella donazione attribuita a Carlo Magno in favore \ndella Badia di Nonantola trovasi citata la corte di \nBibbiano in Plebes S. Gavini. (LAMI, Mon. Eccl. Flor.) \nProbabilmente fu in questo Bibbiano del Mugello dove, \nnel 1017, un Grimoaldo di Anselmo firmò un atto di \nvendita di certe sue sostanze poste in Lusciano, piviere di \nS. Giovanni maggiore nel Mugello. (ANNAL. \nCAMALD.) \n\n ",
    "original_title": "BIBBIANO del MUGELLO",
    "byte_offset": 1424808
  },
  {
    "context": "",
    "title": "BIBBIANO nel Val d’Arno inferiore",
    "body": "Casale perduto fra S. \nMaria a Monte e l’Arno. – Vi ebbero possessioni i \nvescovi di Lucca, uno dei quali (Lando), nel 1157, \npermutò cinque campi posti in Bibiano inter Arnum et \nUscianam; terreni che erano pervenuti alla mensa \nvescovile lucchese per acquisto fatto nell’anno 1123 dal \nconte Ugo del fu conte Uguccione dei Cadolingi. (ARCH. \nARCIV. LUCCH. – LAMI,   Hoedep.) \nNell’anno 1000 fu celebrato in Firenze un contratto \nriguardante una donazione alla Badia fiorentina di un \npezzo di terra posta nella corte di Bibbiano , luogo \nappellato Lago, nella pieve di S. Giovanni. (GALLETTI, \nDell’origine della Badia fior.)",
    "original_title": "BIBBIANO nel Val d’Arno inferiore",
    "byte_offset": 1425670
  },
  {
    "context": "",
    "title": "BIBBIANO nella Valle del Bisenzio",
    "body": "Castellare che diede \nil titolo a una chiesa parrocchiale (S. Maria) compresa nel \nplebanato di S. Vito a Soffignano, nella Comunità e \nGiurisdizione di Prato, Diocesi e Compartimento di \nFirenze. \nMi è ignota l’ubicazione di questo Bibbiano, sebbene \ndebba essere esistito sulla pendice occidentale del monte \ndella Calvana alla sinistra del fiume Bisenzio. (LAMI, \nMon. Eccl. Flor.)",
    "original_title": "BIBBIANO nella Valle del Bisenzio",
    "byte_offset": 1426353
  },
  {
    "context": "(Biblena) nel Val d’Arno casentinese. ",
    "title": "BIBBIENA",
    "body": "Castello antico, ora terra nobile, popolata e la più \ncospicua del Casentino, con pieve propositura (S. \nIppolito) capoluogo di Comunità, residenza di un Potestà \nnel Vicariato di Poppi, sotto la Ruota, Diocesi e \nCompartimento di Arezzo. \nSiede sulla cima pianeggiante di un‘amena e ben coltivata \ncollina, non più che 716 braccia sopra il livello del \nMediterraneo, fiancheggiata a ostro dall’Arno, a scirocco-\nlevante dal Corsalone, a maestro-ponente dall’Archiano, \nnel grado 29° 28’ 6” di longitudine e 43° 42’ di latitudine, \n4 miglia toscane a scirocco di Poppi, 20 miglia toscane a \nsettentrione di Arezzo e circa 40 miglia toscane a levante \ndi Firenze per la via provinciale della  Consuma . \nLa sua origine è ignota, per quanto il di lei nome accenni \nuna radice etrusca, piuttosto che romana, comecchè ad \naltri piacesse dedurla dalla famiglia Vibia o Bebia. \nCiò che non è soggetto ad alcuna congettura si è, che \nBibbiena fu antico retaggio dei vescovi di Arezzo, i quali \npossedevano e dominavano sino dal secolo X in codesta \nparte del Casentino. – Fra i più vetusti documenti \nconfacenti a dimostrarlo, avvi quello relativo alla \nfondazione della Badia a Prataglia, quando il vescovo \nElemberto, nel 1008, assegnò al citato monastero selve, \nvigne e campi lungo l’Archiano, nei pivieri di Partina e \nBibbiena; lo conferma un atto pubblicato nel 1073 da \nCostantino vescovo di Arezzo nella sua corte di Bibbiena, \nlà dove risedeva un secolo dopo altro vescovo aretino \n(Eliotto), allorchè nel 1257 apud Castrum suum de \nBiblena in palatio suo , nominava il potestà ed il vicario \ngenerale di Bibbiena e di Montalone in Val Tiberina. \nNello stesso palazzo risedé frequenti fiate il famoso \nvescovo Guglielmino Ubertini, ucciso poco innanzi lo \nscempio e il saccheggio dato al suo castello di Bibbiena dai vincitori di Campaldino. – Ritornata Bibbiena in \npotere del vescovo Guido da Pietramala, divenne dopo lui \nproprietà del potente Pietro Saccone, il quale ottenne per \nconto ed utile proprio il libero dominio di Bibbiena \n(1338), allorchè consegnò ai fiorentini Arezzo col suo \nterritorio: dominio che vivente lui, e alquanto dopo, il \nfiglio Marco sostenne mercè i maneggi e l’appoggio \nde’tiranni e repubbliche nemiche del governo fiorentino. \nMa la misura giunse al colmo per balzare dal seggio di \nBibbiena i Tarlati, allorchè i reggitori di Firenze \ndeliberarono di spedire poderosa oste sotto le mura di \nquesto castello. \nDopo due mesi d’assedio e di sanguinose scaramucce, \nBibbiena nel 1360, dovè aprire le porte agl’assedianti, e il \nPietramalese co’suoi masnadieri vederli condurre prigioni \nalla capitale. \nRiunita al distretto fiorentino, Bibbiena godeva tranquilla \ni frutti della pace, e andava sensibilmente prosperando, \nquando nacquero per questa contrada nuove cagioni di \ndisastri e di rovine, stante l’invasione del Casentino e \nl’occupazione che fece di Bibbiena l’esercito dei Visconti \ndi Milano condotto da Niccolò Piccinino (anno 1440): \ndisastri assai minori però di quelli cui Bibbiena, nel 1498, \nandò incontro, stante il partito preso da alcuni fautori \nde’Medici banditi dalla patria. \nAlla qual’epoca divenuta Bibbiena quartiere generale \ndelle armi veneziane comandate dal duca di Urbino, servì \ndi asilo a Piero e Giuliano Medici e ad altri nemici della \nSignoria di Firenze. Stretta di assedio dall’esercito della \nRepubblica, dovè Bibbiena cedere agli assalitori, i quali \nnel 1509 le sue torri e le sue mura a scanso di nuovi \nostacoli nella massima parte sino ai fondamenti \nabbattettero o smantellarono. \nChe potesse fare un confronto della Bibbiena del secolo \nXV con quella del secolo XIX vedrebbe, come questa \nTerra andò migliorando di sorte, e quanti vistosi \ncambiamenti subì nel suo materiale. Vedrebbe alle oscure \nmura castellane, alle orride torri, agli angusti ripidissimi \nvicoli, a un inaccessibile pomerio subentrati palazzi \nnobili, chiese più vaste, abitazioni più decenti, piazze più \nspaziose, regolari e lastricate vie, pubblici passeggi che le \nfanno corona e adornamento, e dai quali si scuopre il \ncrudo sasso  fra Tevere e Arno; il giogo ond’a Camaldoli \nsi viene, la reggia delle bella Gualdrada, sino alle torri \nsuperstiti di Romena, dove il Bresciano falsò il fiorino. \nMezzo miglio a levante di Bibbiena trovasi la devota \nchiesa ufiziata dai frati domenicani, dove si venera una \nprodigiosa immagine di S. Maria detta del Sasso . Fu \neretta sotto un umile forma nel 1347, con più grande \ndisegno e artifizio chiesa e clausura nel 1486 dai \nfondamenti rialzate, contribuendovi molti personaggi di \nFirenze, fra i quali Lorenzo il Magnifico, che vi appose il \nsuo emblema. Fu data ai religiosi di S. Marco di Firenze \nche vi continuano la dimora; e la consacrò ai 25 agosto \n1501 Cosimo de’Pazzi vescovo di Arezzo. \nFra le buone pitture ivi esistenti vi sono due quadri di \nGiovanni Antonio Lappoli e di Fra Paolo pistojese, \nde’quali parla il Vasari, oltre quello attribuito a Jacopo \nLigozzi veronese. \nDentro Bibbiena fra gli edifizi sacri merita diessere \nvisitata la chiesa di S. Lorenzo già parrocchiale, poi data \nai frati dell’Osservanza della Vernia che vi costruirono \nuna casa di Ospizio, convertita in convento per \ndisposizione testamentaria lasciata nel 1474 da un medico \nBibbienese, Nato Bandini. Quivi l’antiquario troverà \niscrizioni sepolcrali delle principali famiglie di Bibbiena, \nmentre l‘artista potrà contemplare due grandi bassorilievi \ndi scultura della Robbia. \nPer eleganza di forme e ricchezza di ornati è da vedersi \nl’oratorio delle stimate, recentemente abbellito di una \ngraziosa facciata. \nLa pieve prepositura, stata dal primit ivo piano \nnotabilmente sollevata senza alzare la sua antica tettoja, \nnon presenta nè interne forme nè esterna prospettiva \nconfacenti al tempio maggiore di una Terra nobile, \npopolata e ricca. L’altare maggiore a stucchi è opera del \nsecolo XVIII. Una tavola della cappella in cornu evengeli \nsi crede fatta da Jacopo Ligozzi; l’organo è del famoso \nOnofri. \nAi pievani di questa chiesa furono diretti, da Adriano IV \nnel 1155, e da Innocenzo III nel 1207, due brevi pontificj, \nnei quali si nominano 28 cappelle dipendenti e tributarie \ndi quell’antica pieve. \nAttualmente sono suffraganee della chiesa matrice di \nBibbiena tre solo parrocchie; S. Andrea a Campi; S. Flora \na Sarna; e S. Donato a Banzena. \nEssa pieve si conserva nel posto che aveva sino dal secolo \nX; poiché trovasi ancora a contatto, mediante la via, \nall’antico castello di residenza dei vescovi di Arezzo, di \ncui resta in piedi, fra la piazza e la pieve, una delle quattro \ngran torri quadrate che lo difendevano. Delle altre torri, \nnon esiste che la base di una dirimpetto al coro della \npieve, sulla quale una parte rovinò nella guerra del 1499. \n(ARCH. COMUN. di BIBBIENA.) \nTanto il palazzo dei vescovi, quanto il giardino e  case \nannesse fu dato alla Comunità che lo cedè in permuta con \nquello de’signori Poltri-Vecchietti attuali possessori. \nChe questo fosse la residenza dei vescovi già signori di \nBibbiena, lo provano vari decreti costà da essi emanati. \nFra i quali, uno nel luglio 1073, da Costantino; nel 1240 \n(5 gennajo) dal vescovo Marcellino, e nei 29 ottobre 1261 \nda Guglielmino Ubertini, decreti spediti: apud Biblenam \nin palatio Episcopi juxta plebem. (ARCH. della \nCATTED. ARET.) \nFra gli antichi palazzi esiste tuttora in Bibbiena quello del \ncardinal Dovizi dirimpetto alla chiesa di S. Lorenzo, ora \ndei signori Ducci, proprietari eziandio di quello assai più \nvasto dei march. Niccolini di Firenze. Fra i moderni si \ncontano quelli dei signori Biondi, Marcucci, Cherici e \nBellini. \nSorse in Bibbiena col secolo XVI un accademia letteraria \ndetta degli Assidui, che quasi moribonda è pervenuta sino \nalla nostra età. \nDa questa Terra sortirono i natali molti uomini di merito \ndistinti. La sola famiglia Dovizi ne conta un buon \nnumero, alla testa dei quali si trova il cardinale Bibbiena, \nl’onore della sua patria, l’autore della più applaudita \ncommedia del suo secolo, il protettore dei belli ingegni, il \ndiplomatico più esperto di Leone X. \nAltri personaggi illustri, fra i quali diversi vescovi, \nuscirono dalle famiglie Poltri, Nati e Bussotti. \nNon dirò di Francesco Berni, perché al pari di Bibbiena \nLamporecchio ha diritto di averlo. E quantunque egli si \ndichiari di genitori Bibbienesi, niuno vorrà negare altresì che:  \nCostui, ch’io dico, a Lamporecchio nacque, \n  Ch’è famoso castel per quel Masetto. \n \nNè tampoco toglierò a Bologna i suoi Bibbieni, dai quali \ntanto ornamento ai teatri derivò, sebbene discendenti tutti \nda Giovanni Maria Galli da Bibbiena, il pittore che si \navvicinò alle grazie dell’Albani suo maestro. \nComunità di Bibbiena. – Il territorio comunitativo di \nBibbiena abbraccia una superficie di 25341 quadrati, dei \nquali 936 sono calcolati per gli alvei dei fiumi, dei torrenti \ne per le pubbliche strade. Vi si contano 4982 abitanti a \nragione di 163 persone per ogni miglio quadrato di suolo \nimponibile. \nLa figura iconografica del suo territorio rappresenta un \ntrapezio, i di cui lati maggiori sono diretti da ostro a \nsettentrione. \nConfina con quattro Comunità; a maestro-settentrione \nquella di Poppi; a levante-scirocco con la Comunità di \nChiusi casentinese; e a libeccio ponente con quelle di \nFocognano e di Ortignano. \nAl punto dove il Riostagnano si vuota nell’Arno, i \nterritorj di Poppi e di Bibbiena costeggiando rimontano \ninsieme la Valle del lato dell’Appennino di Camaldoli, \nmentre salgono per il contrafforte che separa le acque del \ntorrente Sova da quelle dell’Archiano. Al ramo \noccidentale dell’Archiano, appellato il canale di \nCamaldoli, prima che questo perda il suo nome a \nSeravalle, il territorio di Bibbiena piegasi a levante, e \ndirigesi fra Prataglia e Seravalle sino all’altro ramo \norientale dell’Archiano, dove trova la Comunità di Chiusi. \nCon essa sale la pendice settentrionale del monte \ndell’Alvernia lungo il borro di Gello, e di là piegando a \nlibeccio per il fosso Tramoggiano  scende nel Corsalone, \ncol quale giunge all’Arno. \nCostà subentra nell’opposta sponda del fiume la \nComunità di Focognano, e con essa cammina contro la \ncorrente sino alle vestigia del ponte di Arcena. Ivi trova la \nComunità di Ortignano, dentro la quale entra una punta di \nquella di Poppi, sotto la confluenza dell’Archiano, sino a \nche, pervenuto alla foce di Riostagnano, tocca di nuovo la \nComunità di Poppi, al punto dove si compisce il \nperimetro del territorio descritto. \nFra i corsi di acque che attraversano questo suolo, sono i \npiù notabili quelli dell’Archiano e del Corsalone, i due \npiù furiosi torrenti dell’Appennino casentinese. L’Arno \ngli accoglie entrambi nel territorio di Bibbiena, che esso \nstesso lambisce con un serpeggiante tragitto di circa tre \nmiglia. \nLa strada provinciale nuovamente ingrandita e resa \nrotabile per tutta la Valle casentinese, passa per la Terra \ndi Bibbiena, e giova assaissimo al suo commercio, oltre il \nvantaggio che per essa può salire comodamente \nqualunque vettura. \nNon vi sono che brevi tronchi di strade rotabili per \nscendere da Bibbiena verso il Corsalone, oppure dalla \nparte dell’Archiano per andare alla Mausolea, al castello \ndi Soci, e alla pieve di Partina. \nFra le strade principali non rotabili, due provinciali \npartono insieme da Bibbiena per Bagno in Romagna e per \nla Valle Tiberina. Scendono entrambe di conserva sino al \nCorsalone; quella per Bagno và per l’Appennino di \nBiforco lungo la destra ripa del torrente; l’altra passa alla \nsua sinistra per la via che guida all’Alvernia, da dove \ndiscende alla Pieve di S. Stefano per il vallone della \nSingerna. \nA tutte queste strade però mancano i ponti, tanto nel \ntragitto che fa l’Arno per il territorio di Bibbiena, dove \nnon fu più rifatto il diruto ponte di Arcena, quanto \nsull’Archiano e nel Corsalone, che non ne ebbero mai \nalcuno. \nLa qualità del tereno che costituisce questa sezione \ndell’Appennino, fra Camaldoli e l’Alvernia sino alla \ncollina di Bibbiena, si suddivide in varie modificazioni di \ncalcarea e di arenaria schistosa. Quest’ultima domina nel \nvallone dell’Archiano, mentre alla destra del Corsalone \nsubentra la roccia calcarea di tinta biancastra, di aspetto \nmarmoreo con impronte di piccole conchiglie \npolitalamiche convertite in spato. La quale roccia dallo \nschisto argilloso a luoghi è ricoperta, mentre la ghiaja \nnasconde un grès calcareo che riposa nel grembo della \nvalle fra Bibbiena e l’Arno sopra la roccia di macigno, \nossia di pietra serena. \nÈ a queste ultime varietà di terreno, cui si addice l’ulivo, \nla vite, il gelso, piante che adornano le colline di \nBibbiena, mentre il suo piano è copioso di ortaggi. – \nL’Appennino di Seravalle e di Gello è sparso di selve di \ncastagni, di querce, cerri, faggi e di boschi cedui, di \nsodaglie e pascoli naturali. Una piccola parte di questo \nterritorio è suscettibile alla sementa del grano, segale, \norzola ecc. \nI boschi e le foreste si calcolano nella Comunità di \nBibbiena a circa due terzi della sua superficie territoriale. \nLe terre incolte servono utilmente a pascolo del numeroso \nbestiame minuto porcino e pecorino, il quale costituisce la \nrisorsa più importante, non solamente di Bibbiena, ma di \ntutto il Casentino. \nNel capoluogo della Comunità si manca affatto di fonti \nperenni; quelle dei pozzi sono grasse, saline e pesanti; le \npiovane raccolte nelle cisterne pubbliche mancano bene \nspesso nell’estate. \nCol regolamento governativo, emanato il 2 settembre \n1776, furono riuniti in una sola amministrazione \neconomica al capoluogo Bibbiena 12 comuni, compresi \nquelli di Moggiona e Prataglia. Gli ultimi due sino a quel \ngiorno avevano fatto parte della contea di Camaldoli \nprivilegiata ed esente dai dazi comunitiativi. – Erano tra i \ndodici Comuni: Bibbiena, Badia a Prataglia, Banzena, \nCampi, Gello, Giona, Gressa, Marciano, Moggiona, \nPartina, Seravalle, Soci e Terrossola. – Posteriromente le \npopolazioni di Prataglia, e di Moggiona  sono state \naggregate alla Comunità di Poppi, da cui attualmente \ndipendono. \nSoci è il castello di questa Comunità il più abbondante di \nartigiani, in grazia della manifattura di panni lani e altri \ntessuti ordinarj che danno materia di lavoro a’maschi e \nfemmine del paese. Gli abitanti di Seravalle s’industriano \ncol trasportare altrove utensili domestici di faggio, \npreparati da loro stessi, o raccolti ed acquistati dagli \nAppenninigeni limitrofi. \nBibbiena è centro di un commercio periodico attivo e \npassivo, stante i copiosi e ricchi mercati settimanali nel \ngiorno di venerdì, e le frequentate sue fiere che cadono \nnel nel 26 marzo, 21 agosto, 15 settembre, e nel lunedì dopo la seconda domenica d’ottobre. \nLa Comunità mantiene un medico e un chirurgo per \ncurare i poveri e assistere gl’infermi del suo spedale. Sono \ndestinati all’istruzione elementare e letteraria dei \ngiovinetti due maestri, mentre alle fanciulle si prestano le \noblate del Conservatorio. \nIl potestà di Bibbiena è di prima classe; esso sopravvede \nnel civile in tutto il territorio comunitativo, ma per le \ncause criminali e gli atti di polizia deve corrispondere con \nil Vicario R. di Poppi, dov’è la Cancelleria comunitativa, \ne l’ufizio dell’Esazione del Registro. La sua Ruota e la \nConservazione dell’Ipoteche sono in Arezzo. \n \nQUADRO della popolazione della Comunità di \nBIBBIENA a tre epoche diverse \n \n- nome del luogo: Banzena, titolo della chiesa: S. Donato \n(Cura), abitanti anno 1551: n° 187, abitanti  anno 1745: n° \n171, abitanti anno 1833: n° 154 \n- nome del luogo: *Bibbiena, titolo della chiesa: S. \nIppolito (Pieve Prepos.), abitanti anno 1551: n° 1472, \nabitanti anno 1745: n° 1262, abitanti anno 1833: n° 2162 \n- nome del luogo: Campi, titolo della chiesa: S. Andrea \napost. (Cura), abitanti anno 1551: n° 301, abitanti anno \n1745: n° 113, abitanti  anno 1833: n° 186 \n- nome del luogo: Gello, titolo della chiesa: S. Martino \n(Pieve), abitanti  anno 1551: n° 161, abitanti anno 1745: \nn° 155, abitanti anno 1833: n° 150 \n- nome del luogo: Giona, titolo della chiesa: S. Maria \n(Cura), abitanti anno 1551: n° 46, abitanti anno 1745: n° \n67, abitanti anno 1833: n° 98 \n- nome del luogo: Gressa, titolo della chiesa: S. Jacopo \n(Cura), abitanti anno 1551: n° 393, abitanti  anno 1745: n° \n133, abitanti anno 1833: n° 170 \n- nome del luogo: Marciano, titolo della chiesa: S. Donato \n(Cura), abitanti anno 1551: n° 161, abitanti  anno 1745: n° \n401 (insieme a S. Niccolò di Seravalle), abitanti anno \n1833: n° 209 \n- nome del luogo: Seravalle, titolo della chiesa: S. Niccolò \n(Cura), abitanti anno 1551: n° 264, abitanti  anno 1745: n° \n401 (insieme a S. Donato di Marciano), abitanti  anno \n1833: n° 451 \n- nome del luogo: Soci, titolo della chiesa: S. Niccolò \n(Prioria), abitanti anno 1551: n° 94, abitanti anno 1745: \nn° 283, abitanti anno 1833: n° 610 \n- nome del luogo: *Terrossola, titolo della chiesa: SS. \nBartolommeo e Jacopo (Cura), abitanti  anno 1551: n° \n190, abitanti anno 1745: n° 125, abitanti  anno 1833: n° \n- nome del luogo: *Partina, titolo della chiesa: S. Biagio \n(Pieve), abitanti  anno 1551: n° 300, abitanti anno 1745: \nn° 271, abitanti anno 1833: n° 542 \n- Somma abitanti  anno 1551: n° 3569 \n- Somma abitanti  anno 1745: n° 2981 \n- Somma abitanti  anno 1833: n° 4933 \n \nFrazioni di Popoli, le cui chiese appartengono ad altre \nComunità \n \n- S. Lorenzo a Dama (Cura), dalla Comunità di Chiusi \nCasentinese, abitanti anno 1833: n° 49 \n \n\n- TOTALE abitanti  anno 1833: n° 4982 \n \nN.B. L'asterisco * indica che una porzione di quel popolo \nentra nel territorio della confinante Comunità.",
    "original_title": "BIBBIENA",
    "byte_offset": 676701
  },
  {
    "context": "(Castrum Bibionis) in Val di Pesa.",
    "title": "BIBBIONE",
    "body": "Castellare, \nche ha dato il nome a tre popoli, attualmente riuniti in due \n(SS. Angelo e Maria e S. Colombano), nel piviere di \nCampoli, Comunità Giurisdizione e circa 3 miglia toscane \na scirocco di S. Cassiano, Diocesi e Compartimento di \nFirenze. Trovansi gli avanzi di questa rocca sopra \nun’umile collina alla sinistra del Torrente Terzona e della \nstrada Regia romana. Fu Signoria de’conti Cadolingi e \ndella loro consorteria; uno dei quali, (Uguccione del \nConte Guglielmo Bulgaro) nel 1090 confermò alla Badia \ndi Settimo, fondata dai suoi antenati, le antiche donazioni, \nfra le quali si noverano alcuni effetti del distretto di \nBibbione. – Due instrumenti della Badia di Passignano, \nuno dell’anno 960 e l’altro del 1022, furono rogati in \nBibbione. Questo castello doveva essere diroccato sino \ndall’anno 1142, poiché Castellare si appella nella \nfondazione dell’ospizio del Calzajoli esistito presso al \nconfluente del Torrente Terzona nel fiume Pesa. – Vedere \nBARGINO. \nLa Parrocchia di S. Angelo, e S. Maria a Bibbione ha una \npopolazione di 289 abitanti. \nS. Colombano a Bibbione conta 292 abitanti.",
    "original_title": "BIBBIONE",
    "byte_offset": 1444787
  },
  {
    "context": "(Bibula) in Val di Magra.",
    "title": "BIBBOLA",
    "body": "Castello con \nparrocchia (S. Bartolommeo) presso la confluenza \ndell’Aulella nel fiume Magra nella Comunità \nGiurisdizione e miglia toscane 1 e 1/2 a scirocco di Aulla, \nDiocesi di Massa Ducale, già di Sarzana, Ducato di \nModena. \nRisiede la sua rocca sulla vetta conica di un poggio alla \nsinistra dell’Aulella. Fu tra i feudi dei marchesi Malaspina \ndi Aulla confermato loro nel 1355 da Carlo IV, e dagli \neredi venduto nel 1451 ai marchesi di Fosdinovo. \nIn epoca più antica per altro Bibbola reggevasi a Comune \nsotto l’accomandigia dei Malaspina, quando Dante \nAlighieri nel 5 ottobre del 1306, a nome del suo ospite \nFranceschino Malaspina, di altri marchesi e popoli amici, \nconcluse in Castelnuovo presso Luni i capitoli di \nconcordia fra i Malaspina, il vescovo e varie Comunità, \nfra le quali questa di Bibbola. – È altresì vero che Bibbola \nera stata già ceduta dai Malaspina in sub-feudo ad altri \nnobili, i quali, nel 1202, come feudatarj dei Malaspina \ndovettero prestare il loro consenso a un lodo pronunziato \ndagli arbitri tra il vescovo di Luni e i Malaspina. Si fa \nmenzione eziandio di Bibbola in due carte, del 1085 e \n1094, pubblicate dal Muratori. (MURATORI Ant. \nEstens.) – Vedere AULLA. \nLa Parrocchia di S. Bartolommeo a Bibbola nel 1832 \ncontava 200 abitanti.",
    "original_title": "BIBBOLA",
    "byte_offset": 1303467
  },
  {
    "context": "(Castrum Bibonae).",
    "title": "BIBBONA",
    "body": "Castello in Val di Cecina \ncon antica pieve (S. Ilario) capoluogo di Comunità, nella \npotesteria di Guardistallo, Vicariato e 12 miglia toscane a \nscirocco di Rosignano, Diocesi di Volterra, Compartimento di Pisa. \nGiace sopra il risalto di docili colline che hanno a ridosso \nverso greco i monti della Gherardesca, a settentrione-\nmaestro il fiume Cecina, a ponente un’aperta campagna \nsino alla spiaggia, la quale a ostro continua con quella di \nBolgheri. Trovasi tra il grado 28° 16’ 6” di longitudine, \n43° 16’ 3” di latitudine, 4 in 5 miglia toscane lungi dal \nmare, 24 a libeccio di Volterra, e 34 a ostro di Pisa. \nCircondato da mura torrite difese da un profondo fosso, \nriguardavasi una volta Bibbona tra i castelli più forti della \nMaremma pisana, per quanto il suo nome non s’incontri \nprima del secolo XII. – Innanzi il mille appellavasi vico \nMasio, o Mansio, un perduto casale nel piano di Bibbona, \ndove nell’anno 797 un nobile lucchese fondò un piccolo \nmonastero, ossia oratorio, cui assegnò una dote nel tempo \nche ne cedé il padronato alla cattedrale di Lucca. – Vedere  \nABBAZIA di BIBBONA. \nDa questa remota sorgente probabilmente partivano gli \nantichi titoli di proprietà dei vescovi lucchesi sopra un \nterritorio fuori della loro diocesi, siccome era questo di \nBibbiona. Ai quali possessi riguardava pure il contratto di \nenfiteusi che essi fecero nel secolo XI col Conte Ugo \ndella Gherardesca, rinnovato al conte Tedice di lui figlio, \ne finalmente con nuovo istrumento dei 18 settembre 1109 \nconfermato al conte Ugo nipote del primo feudatario. \n(ARCH. ARCIV. LUCCH.). \nMentre i signori della Gherardesca da una parte \nacquistavano in Bibbona beni di chiesa, essi ne donavano \naltri allo spedale di Linaglia  presso la Cecina e alla Badia \ndi Serena, fondata nel 1004 dal Conte Gherardo presso \nChiusdino. Intanto una porzione di sostanze dei Conti \nGherardeschi cedute ai nominati luoghi pii passarono alla \nmensa arcivescovile di Pisa, cui, insieme con altri \npossessi, il pontefice Innocenzo II confermò con una bolla \ndel 5 marzo 1138 spedita da Campiglia e sottoscritta da \nXI cardinali, nel numero de’quali eravi S. Bernardo. Anco \nun Lodo del 1121, pronunziato in Pisa dagli arbitri, fu \npromosso da una vertenza fra l’arcivescovo e il Conte \nGherardo per alcuni loro possessi in cotesta contrada. \n(UGHELLI Ital. Sacr. – MURAT. Ant. M. Aevi). \nFra tanti passaggi di diritti, fra sì numerosi padroni, non \nvi è da dire che alcuno di essi esercitasse sopra gli uomini \ne castello di Bibbona un qualche impero, o seppure taluno \nve lo tenne, fu Ildebrando Pannocchieschi vescovo \npotentissimo di Volterra, favorito da Federigo I e da \nArrigo VI suo figlio. Avvegnaché quest’ultimo, con \nprivilegio del 1186, concesse al vescovo preaccennato, fra \ngli altri feudi e castelli, anche questo di Bibbona. \nChe però il fatto non corrispondesse alle promesse \ndell’Augusto, o che tal benefizio fosse di corta durata, lo \nfece vedere Arrigo istesso, allorché da imperatore (30 \nmaggio 1193) confermò alla città di Pisa le antiche \ngiurisdizioni sopra l’esteso suo contado, compresovi il \ncastello di Bibbona con il suo distretto. \nInfatti Bibbona erasi eretta fino dal secolo XIII in \nComunità distinta, e tale da figurare tra i popoli che \ninviarono i loro sindaci al trattato di concordia, \nsolennizzato nel 1238 fra il partito dei Gherardeschi e \nquello dei Visconti di Pisa. Quindi nei statuti pisani del \n1284 trovasi dichiarata Bibbona residenza di un capitano \ndi giustizia e di un notaro. \nGovernava questo paese il conte di Donoratico in qualità \ndi vicario della Repubblica pisana, quando, nel 1345, i \npopoli alla sua cura affidati si ribellarono alla madre \npatria, e Bibbona, imitando dei sollevati l’esempio, osò di \nfar fronte e respingere dalle sue mura la compagnia \ninglese condottavi nel 1371 da Giovanni dell’Agnello. Né \nsi assoggettò di nuovo al governo di Pisa, se non dopo le \nconvenzioni stipulate nel 1397 per la mediazione dei \nFiorentini fra i conti della Gherardesca e quella \nRepubblica. Poco appresso (1405), insorta nuova guerra \nfra le due repubbliche rivali, Bibbona cadde in potere \ndella Repubblica fiorentina, la quale sino da quel \nmomento ricevé sotto l’accomandigia perpetua tutti i \nConti della Gherardesca, costituendoli suoi vicarj di \nBibbona e di 14 altri castelli di quella maremma. A \nmettere in fermento e alterare le cose politiche anche in \ncotesta contrada contribuì l’arrivo di Carlo VIII in \nToscana (1494), quando i Fiorentini disperavano di \nconservare, i Pisani si lusingavano di ottenere libertà dal \nfrancese monarca. Ruppe di fatti Pisa per breve tempo \nl’odioso giogo impostole dai governanti di Firenze; e con \nscelta compagnia di armati poté facilmente impadronirsi \ndei perduti castelli, fra i quali Bibbona. Ma quest’ultimo \nfu ritolto ben presto (1496) dal capitano fiorentino, che ne \nformò un baluardo, guardato da numeroso presidio, onde \nchiudere da questo lato i soccorsi all’assediata Pisa fino \nalla resa e unione finale del suo territorio a quello della \nRepubblica fiorentina. \nComunità di Bibbona. – Il territorio comunitativo di \nBibbona abbraccia una superficie di 25808 quadrati, dei \nquali 822 sono occupati dai letti di fiumi, torrenti e strade. \nTutto questo spazio di territorio è diviso fra due parrochi, \nil pievano di Bibbona, che ha tutto il suo popolo raccolto \nentro il castello, l’altro è al Fitto della Cecina, dove ora \nsorgono case e coltivazioni nuove. \nSi contavano nel 1833 in tutto questo spazio 814 abitanti, \nvale a dire, 26 persone per ogni miglio quadrato di suolo. \nLa sua figura iconografica s’approssima alla forma di un \ncoturno con la pianta sulla spiaggia del mare, il calcagno \nsulla riva del fiume Cecina, la fiocca volta verso il poggio \nal Pruno, di dove ripiega dalla punta nel piano sino alla \nmarina. \nIl territorio di Bibbona trovasi a contatto fra libeccio e \nponente con il Mediterraneo; dagli altri lati è circondato \nda 7 Comunità. Imperrocché esso confina a maestro con \nla Comunità di Riparbella mediante il fiume Cecina dalla \nfoce al confluente Linaglia , al quale punto si volge a \ngrecale, e allora ha di fronte la Comunità di Monte \nScudajo sino a che taglia la strada rotabile di \nGuardistallo , dove subentra il territorio di quest’ultima \nche abbandona prima di arrivare al punto dei tre termini \nnelle vicinanze della strada comunitativa diretta dal ponte \ndella Cecina a Casale. Costà trova quest’ultima \nComunità, con la quale fronteggia dal lato settentrionale \nsino al crine del poggio al Pruno, al qual punto tocca \nnuovamente la Comunità di Guardistallo, con la quale \nscende nel torrente Sterza. Al risalire incontro a questo \ntorrente ha di fronte la Comunità di Montecatini  di Val di \nCecina sino al fosso della Canonica che separa le due \nComunità e le accompagna sul crine del poggio al Pruno, \npresso la via pedonale della Sassa .  \nCostà tocca per breve tragitto la Comunità di Monteverdi, \nla quale lascia ai termini dove s’incontrano entrambe a confine con la Comunità della Gherardesca. Con \nquest’ultima quella di Bibbona scende il poggio al Pruno \nnel suo fianco australe, e quindi si stende nella pianura, \ndove attraversa la via Aurelia o Grossetana per dirigersi \nalla spiaggia del mare presso il Forte di Bibbona. – Il \nlittorale compreso nella Comunità di Bibbona ha 5 miglia \nd lunghezza fra il Forte suddetto e quello alla bocca di \nCecina. \nIl territorio qui sopra delineato, quantunque nella \nmassima parte consista in pianura, ha tra questa e la \nsommità del poggio al Pruno il monte e la collina. Quello \nmontuoso appartiene in gran parte al terreno calcareo \ncompatto, fra cui sorgono grandi masse serpentinose che \nne costituiscono la parte più eminente ed il suo dorso \nattraversano: mentre i fianchi inferiori del monte sono \ncoperti da brecce siliceo-calcaree, da gessaje alabastrine e \nda un tufo conchigliare marino, del quale ultimo sono \npure formate le colline intorno a Bibbona. La sua pianura \nè un deposito di rena del mare mista alla creta e al \nterriccio.  \nCinque strade rotabili passano per il territorio di Bibbona; \nl’antica Aurelia ossia Regia grossetana, tracciata lungo il \nlittorale, recentemente ricostruita e ampliata; due \ncomunitative che si staccano dalla prima per condurre a \nBibbona e a Casale, una di esse diramasi dal gran \ncammino dell’Aurelia dirimpetto al Forte di Bibbona; \nl’altra fra il fosso della Madonna e quello delle Tane. La \nquarta via rotabile staccasi dal ponte della Cecina e \nattraversa a settentrione le colline di Bibbona per dirigersi \na Casale; finalmente la quinta passa per l’estremo confine \na settentrione maestro lungo la sinistra ripa della Cecina \nche accompagna sino alla sua foce in mare. \nNel numero dei fiumi e torrenti maggiori che passano, \noppure rasentano il territorio di Bibbona, avvi per due \nmiglia, a greco-levante il torrente Sterza , e per un tragitto \ndi circa 4 miglia, dal lato di maestro, il fiume Cecina. –  \nNasce, e compisce il suo cammino lungo il territorio di \nBibbona, il torrente della Canonica  che scaturisce sulla \nschiena del poggio al Pruno e termina nella Sterza . \nScendono dal lato occidentale del poggio medesimo e \nsboccano direttamente nel Mediterraneo, a ostro di \nBibbona, il piccolo torrente o fossato de’Sorbizzi, a \nsettentrione il fosso delle Tane, e in mezzo a questi quello \ndella Madonna: l’ultimo dei quali scorre sotto le mura \ncastellane rasente un grazioso tempietto a croce greca \ndedicato a S. Maria della Pietà. – Di minor corso, ma \nquasi sempre perenne è il canale della Cecinella che parte \ndal Fitto della Cecina e entra in mare un miglio a ostro \ndella foce del fiume. Si vuotano in esso il fosso del \nCasone fra la via Regia Grossetana e il littorale, dove \nscorre un altro borro detto Illatro . Questo nomignolo ci \nricorda la perduta chiesa di S. Biagio de Illatro donata nel \n1004 insieme con l’annessa corte del Conte Gherardo \ndella Gherardesca alla Badia di Serena; la qual chiesa di \nS. Biagio apparteneva al distretto di Bibbona, siccome lo \ndichiara un altro documento del 22 gennajo 1158 della \nstessa provenienza. (MURAT. Ant. M. Aevi). \nMa il torrente più importante, a cui richiama la storia di \nquesta contrada, è quello di Linaglia, il quale, sebbene \nabbia origine fra Guardistallo e Casale, compisce però il \nsuo cammino sul confine settentrionale di Bibbona. \nÈ noto il torrente Linaglia per un antico ospizio situato \nnella sua valle lungo una pubblica via, ed a cui vuolsi \nriferire quella corte di Linalia rammentata sino dall’anno \n1004 nella fondazione della Badia di Serena. Oltre di ciò \nesso spedale, sotto il nome di S. Leonardo di Linaglia, \nviene rammentato in molte pergamene inedite dell’antico \nmonastero di S. Lorenzo alle Rivolte di Pisa, a cui \npassarono i beni dello stesso ospizio, dopo essere stato \nriunito a quello di Stagno presso Livorno. Risguardano \nper la maggior parte donazioni fatte dai Conti della \nGherardesca sotto gli anni 1155, 1160 e 1173. La prima fu \nrogata in Bibbona, la seconda in Pisa e a Settimo di \nCascina, la terza in Donnoratico. Trattano tutte di \npossessioni situate nel distretto di Bibbona, una delle \nquali lungo la strada che dall’antica Badia del Mansio, \nandava verso il mare. (ARCH. DIPL. FIOR. l. c.). \nIn un Lodo pronunziato in Pisa, li 25 agosto del 1121, in \ncausa di una lite fra l’arcivescovo di Pisa e il conte \nGherardo della Gherardesca, fu deciso sui possessi di \nLinaglia e di Cecina litigati fra entrambi i pretendenti \n(MURAT. Ant. M. Aevi). \nTanto le acque dei summentovati rivi, torrenti e fossi, \nquanto di altri scoli di minore volume, giunte alla \nspiaggia incontrano nelle gibbose dune arenose frequenti \nostacoli che gli obbligano a cangiare direzione, \nretrocedere, inondare e ridurre melmosi e palustri i \ngrembi più depressi del littorale. \nNé costanti possono dirsi le loro foci nel mare, per \nragione delle torbe e della rena che da questo lato scarica \nla Cecina, o che le traversie e l’impetuoso vento di \nlibeccio rammontano lungo la spiaggia. Il declive della \nquale è sì poco sensibile, che fra la bocca di Cecina e il \nForte di Bibbona si può innoltrare un miglio dentro mare, \nsenza trovare un fondo maggiore di 5 in 6 braccia. Il \npunto più depresso del lido fu riscontrato quasi nel centro \ndi questa sezione, davanti al fosso della Madonna, dove \npure mette foce l’altro delle Tane proveniente da Casale. \nLo scandaglio immerso costà, alla stessa distanza di un \nmiglio dal lido, pescò circa 10 braccia di profondità. \nSebbene, mediante la distruzione di tante macchie \nacquitrinose, la costruzione di nuovi argini, di nuove \nfosse di scolo, di nuove strade aggerate, di più estese \ncoltivazioni, siasi all’età nostra assai guadagnato in \ncoteste campagne, non ostante ciò resta ancora molto da \nfare per vedere il territorio di Bibbona ripopolato e \nbonificato in tutte le sue parti. \nIn tanta vastità di terreno, ridotto nelle mani di pochi \npossedenti o fittuari, non si conosce, né si potrebbe \nancora, volendo, praticare il sistema colonico della \npiccola coltura. Causa sinora senza dubbio ne fu la \nmalsanìa dell’aria che da tempi assai remoti spopolò le \nMaremme, e che obbliga i pochi lavoranti indigeni a \nritirarsi dalla pianura e ricovrarsi di buon’ora nel castello, \nmentre gli operanti stranieri, che costituiscono il nerbo \ndelle lavorazioni forestali ed agrarie, ritornano tra il \ngiugno e l’ottobre col loro bagaglio alla patria. \nLe produzioni del suolo di questa Comunità possono \nridursi a tre generi diversi. \nI terreni serpentinosi che emergono dalle creste del \npoggio al Pruno, e quelli di calcare compatto che gli \navvicinano, sono ridotti a Debbio o Cetina, vale a dire a \nsodaglie con poca macchia bassa e molta pastura naturale, \nin qualche parte suscettibili di essere seminati. Costà si nutriscono branchi di capre e di pecore scortate da pastori \ndi altre contrade, i quali l’usufrutto del suolo prendono \ndal proprietario a fida. \nLe colline tufacee poste fra il monte e il piano, sono \nridotte a cultura di olivi con viti piantate a filari, ed i cui \nprodotti sono in aumento e progressivamente migliorano \ndi qualità per le cure dei proprietari istessi. \nLa pianura coperta da un terreno di trasporto è seminata in \nparte a grano, con alcuni campi piantati a viti che al palo \npiù che al pioppo vengono affidate. Ma il maggior spazio \nè ridotto a pascoli per le mandre delle bestie cavalline e \nvaccine, meno poca macchia di ginepri, e di cardi sopra i \ntomboli in vicinanza del mare. La porzione coltivata a \nsementa è cinta in gran parte da siepi, o da una palacinta \ndi assicelle di cerro, ad oggetto di preservare le \nseminagioni dai danni del bestiame liberamente vagante \nper quelle pianure. In mezzo alle quali scorre quasi in \nlinea retta la via Grossetana modernamente con regia \nsplendidezza riaperta sulle tracce dell’antica Aurelia, o \nEmilia di Scauro: talché sarebbe impossibile smarrirsi \ncostà di cammino, come pretese di far credere un \nviaggiatore antiquario che la via Aurelia da Livorno a \nRoma sognando percorreva nell’ottobre del 1831. \nIn una parola, i prodotti de’bestiami ed i cereali \ncostituiscono i sommi articoli di rendita del territorio di \nBibbona, ai quali tiene dietro l’olio ed il vino, che in \nbuona dose e di mediocre qualità ivi si raccoglie. \nFatta la messe, il terreno si lascia in riposo, e torna a \npastura per due ed anche per un maggior numero di anni, \nsecondo il grado di fertilità, o piuttosto a proporzione \ndelle braccia che vi possono concorrere; e di fronte alla \nvastità dei possessi e al piccolissimo numero dei \npossessori, i quali fanno coltivare, seminare e raccogliere \na loro conto uve, ulivi e granaglie. \nL’uso di dare in affitto i terreni incolti e sodaglie, e quello \nassai più lodevole di suddividerli in più lavoranti, onde \nrenderli più fruttiferi, va di anno in anno a estendersi e \nprender piede in questa parte di Maremma. – Già una \nnuova colonia, nuovi possedenti, nuove famiglie, nuove \ncase veggonsi erigere e stabilire nella vasta Tenuta Regia \ndetta il Fitto della Cecina, mercé il provvedimento preso \ndall’Augusto Regnante, di suddividere e concedere a \nfavorevoli condizioni una possessione di circa 10000 \nsaccate di terreno fertilissimo, situata a destra e a sinistra \ndella bassa Cecina, consegnandolo a 40 e più proprietari \nnuovi, il cui interesse sarà di lavorare più utilmente quel \nsuolo, e di meglio sorvegliare alla sua fertilità. \nTanto nella porzione posta alla sinistra della Cecina \ncompresa nel distretto di Bibbona, quanto in quella alla \ndestra del fiume, vedesi già un movimento che dà a \nsperare il più felice successo, e che presto sarà per offrire \nun prospetto fisico statistico assai migliore di quello che \nci si presentava nell’anno 1833. \nNon vi sono manifatture né edifizi, eccetto quelli dei \nmulini, e una ferriera sulla sinistra ripa della Cecina, \nconvertita da pochi anni in una fucina per fondere il rame \ndel minerale che si estrae dalle miniere di Montecatini di \nVal di Cecina. \nQuesta fabbrica esiste sotto il confluente del torrente \nLinaglia , nelle di cui vicinanze furono scoperte un secolo \naddietro molte anfore e altre terraglie con l’impronta di \nnomi romani che indicavano i respettivi figulinai. – \n\nVedere CECINA, fiume e castello. \nPer ora non hanno luogo in questa Comunità fiere né \nmercati. Essa è sotto la giurisdizione civile del Potestà di \nGuardistallo, il quale per rapporto al politico e al \ncriminale dipendeva dal Vicariato di Campiglia, innanzi \nche fosse assegnato a quello nuovamente eretto (16 \ngiugno 1833) in Rosignano, con cui attualmente riferis ce \nper l’una e l’altra ragione. \nLa Comunità di Bibbona mantiene un medico, un \nchirurgo e un maestro di erudimenti elementari. – Ha la \nsua Cancelleria in Rosignano, l’ufizio di Esazione del \nRegistro in Piombino, la Conservazione delle Ipoteche in \nVolterra, e la Ruota in Pisa. \n \nQUADRO della Popolazione della Comunità di \nBIBBONA a tre epoche diverse \n \nPopolazione del 1551 \n- BIBBONA, S. Ilario (Pieve), abitanti  n° 506 \n \nPopolazione del 1745 \n- BIBBONA, S. Ilario (Pieve), abitanti  n° 312 \n \nPopolazione del 1833 \n- BIBBONA, S. Ilario (Pieve), abitanti  n° 658 \n- Cecina, S. Giuseppe (Pieve moderna), abitanti n° 156 \n- Totale abitanti n° 814",
    "original_title": "BIBBONA",
    "byte_offset": 844220
  },
  {
    "context": "",
    "title": "BIBBONA (FORTE DI)",
    "body": "È uno dei fortilizj solidamente \ncostruito e da contrafossi difeso lungo il littorale, alla \nsorveglianza dei cacciatori di Costa, e alla custodia delle \nguardie di Dogana di Frontiera affidato. – Trovasi \ndirimpetto a Bibbona fra il Forte di Bocca di Cecina e \nquello di Castagneto. – Vedere LITTORALE TOSCANO.",
    "original_title": "BIBBONA (FORTE DI)",
    "byte_offset": 1465908
  },
  {
    "context": "",
    "title": "BICCHIERI (MONTE)",
    "body": "Castello con parrocchia (S. \nLucia) nell’antico piviere di Berbinaja , Caposesto di \nMontopoli, Comunità Giurisdizione e 5 miglia toscane a \nlibeccio di Sanminiato, dalla quale Diocesi dipende, una \nvolta Lucchese, Compartimento di Firenze. \nFu uno de’castelli e fortilizj del distretto di Sanminiato, \ncompreso però nell’antico contado della Repubblica \npisana, confermato a questa da vari imperatori sino a che \nla Repubblica fiorentina l’aggregò al di lei distretto, per \ntrattato concluso nel 1347 con il Comune di Sanminiato. \nSi fa menzione di questo castello nella pace del 1256 fra i \nPisani, Fiorentini e Lucchesi. – Fu assalito inutilmente nel \n1402 da una mano di armati; dové cedere però nel 1431 a \nNiccolò Piccinino. (AMMIR. Ist. Fior.). \nLa parrocchia di Monte Bicchieri conta 345 abitanti.",
    "original_title": "BICCHIERI (MONTE)",
    "byte_offset": 1466250
  },
  {
    "context": "(Biccianum).",
    "title": "BICCIANO",
    "body": "Due Vici nel Val d’Arno \ncasentinese, Bicciano di sopra e Bicciano di sotto, con \ndue popoli riuniti (S. Lorenzo e S. Maria) nel piviere di \nFaltona, Comunità e 2 miglia toscane a ostro di Talla, \nGiurisdizione di Rassina, Diocesi e Compartimento di \nArezzo. \nRisiedono sulla destra del torrente Salutio nei poggi che \nscendono dal monte di Pratomagno e di S. Trinita dell’Alpi verso la gola di S. Mamante. \nRiferiscono a questi due Bicciani vari pergamene \ndell’Abazia di S. Trinita dell’Alpi stata patrona di quelle \ndue chiese. Una di esse membrane, dal 10 luglio 1317, \nrogata nella chiesa di S. Maria della villa di Bicciano di \nsotto, riguarda la determinazione di confini fra questa \ncura e l’altra di S. Lorenzo di Bicciano di sopra, detto \nattualmente Campo vecchio. (ARCH. DIPL. FIOR. Carte \ndi Vallombrosa) – Vedere CAMPO VECCHIO. \nS. Maria a Bicciano conta 189 abitanti.",
    "original_title": "BICCIANO",
    "byte_offset": 1467096
  },
  {
    "context": "(Bidens, Bedese, fl .).",
    "title": "BIDENTE",
    "body": "Fiume reale da più rami \nraccolto fra i contrafforti dell’Appennino che scendono in \nRomagna dalla Falterona e da Camaldoli. \nSono in origine tre Bidenti, uno che viene dalle Celle \ndietro il monte Falterona e dà origine al Bidente \noccidentale, chiamato del Corniolo dal vicino castello; \nquello orientale nasce sull’Alpe di Prataglia e dicesi di \nStrabatenza; e il terzo che corre in mezzo ad entrambi \nscende dal giogo di Camaldoli, che appellar si suole \nBidente di Valbona o di Ridracoli. – Riuniti i tre rami alla \nBadia all’Isola in un solo alveo, passa il Bidente sotto il \nbel ponte di S. Sofia, e di là per Galeata al ponte del \nPantano entra nella Romagna Pontificia, dove sotto il \nnome più volgare di Ronco si dirige a Ravenna a ricevere \nil tributo del fiume Montone innanzi di sboccare per i \nFiumi riuniti nell’Adriatico. \nÈ segnalato questo fiume nella geografia dell’Italia antica, \nper avere servito un tempo di politico confine fra i Galli \nBoj e gli Umbri Sarsinati, mentre nel medio evo le ripe \ndel Bidente orientale, ossia di Strabatenza , sembra che \ndividessero l’Esarcato di Ravenna dalla nuova provincia \ndell’Alpe Appennina descritta da Paolo Diacono, \ncompresa posteriormente nella Pentapoli. \nSulla natura del suolo percorso dai vari rami del Bidente \ndentro la Romagna Granducale veggansi gli articoli delle \nComunità di BAGNO, GALEATA e S. SOFIA.",
    "original_title": "BIDENTE",
    "byte_offset": 1468029
  },
  {
    "context": "",
    "title": "BIENA",
    "body": "Torrente in Val d’Ombrone senese, da cui prende \nil nome quella sezione della strada Regia recentemente \ncostruita fra Siena e Arezzo lungo il torrente omonimo, a \npartire dalle Taverne d’Arbia sino al monte di Palazzuolo. \nScaturisce la Biena fra Asciano e Castelnuvo Berardenga \nnelle piagge cretose del poggio di Mucigliano. Di là si \ndirige a settentrione-maestro sino alla strada Regia di \nBiena, ossia Aretina, la quale costeggia per due miglia, \nvolgendo a ponente il suo corso sino alle ripe di \nMonteaperto. Costà rivolgesi quasi ad angolo retto lungo \nle piagge di Monselvoli e di Medane per entrare nel fiume \nArbia davanti alla villa di Lucignano sotto Monteroni, \ndopo aver percorso un alveo tortuoso di circa 10 miglia, \nsolcando costantemente fra le ripe di marna conchigliare \nche costituisce il letto gibboso di quella contrada. – \nVedere ASCIANO, e BERARDENGA \n(CASTELNUOVO della).",
    "original_title": "BIENA",
    "byte_offset": 1469468
  },
  {
    "context": "(Blentina).",
    "title": "BIENTINA",
    "body": "Castello antico, ora Terra assai \npopolata nella Val di Nievole, capoluogo di Comunità, e \ndi piviere, (ERRATA : residenza di un Potestà, nel) nella \nGiurisdizione e Vicariato e miglia toscane 2 e 1/2 a greco \ndi Vico Pisano, Diocesi e Compartimento di Pisa. \nRisiede alle radici orientali del Monte Pisano presso il \npalustre lembo meridionale del più vasto lago della \nToscana moderna, nel grado 28° 17’ di longitudine, 43° \n43’ di latitudine, 13 miglia toscane a levante di Pisa, 14 a \nscirocco di Lucca, e 18 a ostro-libeccio di Pescia. \nSituata in luogo contenzioso, sul confine di due \nRepubbliche e di due Diocesi, in un suolo incerto, ora \nlibero e ora sotto il dominio delle acque, figurò Bientina \nnella sua prima giovinezza qual bella donna del Lago, \ncorteggiata e a vicenda posseduta dagl’imperatori o dai \npapi, dai vescovi o dagli abbati, dai marchesi o dai nobili \ndi varie razze. I quali gerarchi, toparchi e valvassori \nebbero in più tempi la loro corte presso Bientina, \ndall’epoca cioè de’Longobardi sino a che non comparvero \nnelle Repubbliche di Pisa e di Lucca pretendenti più arditi \nche tanti vecchi conquistatori d’attorno a Bientina \ndissiparono. \nA tenere dietro alla intricata istoria di questa contrada, \nsembra a prima vista di vedere il castello di Bientina \nparteggiato e dominato da molti nel tempo istesso. Ma \nogni equivoco resta tolto, allorché si pone mentre al \nsignificato della parola corte, cotanto usata nelle scritture \ndel medio evo. Imperocché i popoli del Nord, recando in \nItalia una parte de’germanici costumi a noi descritti da \nTacito, tennero pur quello di fabbricare i loro resedi o \npalazzi, tanto in campagna che in città, isolatamente dalle \nabitazioni altrui, contornandoli sempre da uno spazio di \nterreno, cui davasi il nome di Corte. La quale premessa \ngiovare potrebbe, se io non m’inganno, a togliere di \nmezzo la confusione di tante possessioni e corti situate in \nun distretto o contrada, da cui solevano prendere il \nvocabolo distintivo. \nLa prima volta che siasi inteso nominare il paese di \nBientina, è in una carta dell’archivio arcivescovile \nlucchese dell’anno 793, cui tengono dietro due altre del \nsecolo susseguente (857 e 878); dalle quali apparisce, che \nnei contorni di Bientina possedevano beni sino da \nquell’età i vescovi di Lucca, mentre dall’altra parte quelli \ndi Pisa accordavano ai marchesi Estensi e Malaspina con \ntitolo di enfiteusi le possessioni di Bientina, dipendenti, \nall’anno 975, dal plebanato di Calcinaja.  In grazia della \nquale enfiteusi un discendente dei nominati feudatari \ndispose della corte di Bientina, per la sua porzione a \nlibero arbitrio, allorché l’assegnava in dote (10 giugno \n1033) al monastero fondato in Castiglione presso S. \nDonnino. (MURAT. Ant. Estensi). \nNon si sa poi per qual via acquistasse giurisdizione fino \ncostà la Corte di Roma nei secoli intorno al mille, poiché \nnei registri Vaticani di Cencio Camerario è segnata la \ncorte di Bientina, che in altra occasione si specifica col \nnomignolo di Corte Valentina . \nMentre i pontefici, i vescovi, i marchesi dispensavano o \nricevevano possessi nel distretto di Bientina, una donna \n(Albizia vedova di Ugo) nel 1030 vendeva la quarta parte \ndella corte medesima col poggio di Fontana, pervenutale \ndal marito a titolo di dono nuziale. (MEMOR. LUCCH. \nT. IV). \nFinora però non si è parlato altro che di dominio di suolo, \nnon mai di giurisdizione politica o ecclesiastica, né di \ncastelli, o di popoli che ivi abitassero, e rendessero a quei tanti signori alcuna servitù di vassallaggio. \nTrattasi bensì di ciò in un istrumento della Primaziale di \nPisa, dato in Metato presso il Serchio li 11 settembre \ndell’anno 1117. Fu il marchese di Toscana Rabodone, \nsuccessore della contessa Matilde, colui, che per grazia \nsovrana da Arrigo IV ottenne di poter vendere al vescovo \nPietro e all’opera della Cattedrale di Pisa il Castello e \ndistretto di Bientina con tutte le sue pertinenze, tanto in \npoggio quanto in piano o nel padule, insieme con il diritto \ndella pesca, corsi d’acque, mulini ec. mediante il prezzo \nda pagarsi di 2000 soldi d’argento lucchesi. (MURAT. \nAnt. M. Aevi) \nFrattanto l’arcivescovo Azzone nel 1120 si accordava con \ngli Opezzinghi, eredi de’Cadolingi, già signori di quella \ncontrada, per le vertenze fra loro insorte rapporto ai \nconfini e giurisdizioni di Bientina. Avvegnachè questi \nultimi nel distretto di Bientina continuarono a possedere \nuna vasta estensione di territorio anche nel secolo XIII, \nsiccome lo dà a conoscere un trattato fra gli Opezzinghi e \nil governo pisano nell’anno 1284 stipulato. (TRONCI, \nAnn. Pis.) \nDopo la cessione della signoria giurisdizionale sul \ncastello e corte di Bientina, convalidata, nel 1138, \ndall’imperatore Corrado II all’arcivescovo Balduino, chi \nsi aspetterebbe di vedere comparire in Toscana un altro \nmarchese (Ulderico) per assegnare a Ottone vescovo di \nLucca (anno 1144) la corte di Bientina con quel poggio di \nFontana  poco sopra rammentato? – E chi sa, se a questa \ncorte medesima appartenne pure l’isola del lago di \nBientina, oggi ridotta a piccolo spazio; o se una tale \nretroversione di dominio fu la causa di un assalto che nel \n1147 i Pisani diedero al castello del Padule dai Lucchesi \ndifeso e popolato? (TARGIONI, Viaggi). \nChe il distretto di Bientina dal confine pisano \ns’innoltrasse nel territorio di Lucca, e che una parte di \nabitanti appartenesse a quest’ultima città, lo danno a \nsospettare le cronache e gli annali dell’una e l’altra \nRepubblica; ma più specialmente lo dimostra una \nconvenzione, fatta il 25 febbrajo 1178, fra i consoli della \nComunità di Bientina e Ubaldo arcivescovo di Pisa. Fu \nallora che i Bientinesi si obbligarono dentro il giro dello \nstesso anno di recarsi ad abitare nelle terre \ndell’Arcivescovo, situate nei confini di Bientina  dalla \nparte di oriente, al di là del ponte detto di Bientina, e non \naltrove, con prestare ubbidienza e sudditanza al Primate di \nPisa: mentre questi dal canto suo prometteva dare a \nciascuna famiglia una quantità sufficiente di terreno a \ntitolo di enfiteusi. L’atto medesimo è accompagnato dalla \nnorma del giuramento prestato dai consolidi Bientina e da \ntutti i Bientinesi, che in numero di circa 120 individui \ndistintamente sono ivi registrati. \nA me sembra di vedere in convenzione sì fatta l’onorifica \norigine e il primo statuto municipale della Terra e \nComunità di Bientina. \nNon corse però molto tempo dacché questo paese fu \nincorporato al dominio della Repubblica di Pisa, che lo \ndestinò sede di un giusdicente col titolo di capitano, \naggregandovi anco i popoli di Montecchio, di S. Prospero, \ne di Cintoja presso Buti. \nNel 1275 Bientina fu devastata dalle armi della lega \nGuelfa di Toscana; ma essa era tornata, nel 1285, in \npotere dei Lucchesi, quando, per cagione della pesca nel \nlago, seguirono (anno 1296) risse municipali fra il \nComune di Bientina e quello di S. Maria in Monte. \nAltre simili dissensioni, fra le Comunità di Bientina e di \nCastelfranco, insorsero molto tempo dopo (1332 e 1470) \nper vertenze di confini distrettuali. (TARGIONI, Viaggi - \nLAMI, Hoedep). \nNel 1402 Bientina fu consegnata da un Gambacorti ai \nFiorentini, ai quali d’allora in poi, quasi costantemente \nrestò fedele sino all’arrivo di Carlo VIII a Pisa (1494), di \ncui Bientina imitò l’esempio, sollevandosi contro il \ngoverno di Firenze. Partito però dall’Italia l’esercito \nfrancese, Bientina tornò all’obbedienza della Repubblica \nfiorentina, e in seguito del governo Mediceo: a sostegno \ndel quale i Bientinesi bravamente respinsero l’esercito di \nPiero Strozzi, mentre nel 1554 tentava di impadronirsi del \nloro castello. (AMMIR. Ist. Fior) \nNei precedenti cenni storici si è rilevata l’epoca più \nprobabile, alla quale rimonta l’origine della Terra di \nBientina, allora quando quel nuovo popolo non aveva \nancora parrocchia propria, e non sembra che la ottenesse \nprima del secolo XIV. Conciosiaché né il catalogo delle \nchiese della Diocesi lucchese, compilato nel 1260, né \nquello della Diocesi pisana del 1277, notano chiese sotto \nil nome di Bientina esenti, o dipendenti da qualche altra \nvicina pieve. \nNon può negarsi però che, sino dall’anno 793, esisteva in \nloco Blentina  un piccolo monastero dedicato a S. Andrea \n(MURAT. Ant. M. Aevi); ma questo non doveva essere \nche un semplice oratorio o cappella privata, cui solevasi \ndare anticamente il titolo di monastero. \nSi trovano per altro nel secolo XIV in Bientina due \nchiese, una intitolata a S. Giusto, l’altra a S. Pietro, ed \nentrambe sottoposte al piviere di Calcinaja. Esse esistono \ntuttora, benché ridotti a semplici oratorj, uno dei quali (S. \nPietro) è posto nel subborgo australe di Bientina sulla via \ndi Montecalvoli. \nLa pieve di S. Maria Assunta in Bientina non ha popoli \nsuccursali. Le fu accordato il fonte battesimale, e aveva il \nsuo pievano sino dal secolo XV. La medesima risiede \nvicino alla piazza maggiore; fu ampliata nel 1640, coperta \ndi una bella soffitta a cavalletti nel 1750, ornata di stucchi \nnel 1777, e nuovamente abbellita ne 1829 \nBientina gode il vantaggio salutare di una limpida e \ncopiosa fonte di acqua eccellente, che per acquedotto \nviene dalla collina di S. Colomba; alla quale fonte ci \nrichiama l’antico poggio della Fontana sopra nominato. \nComunità di Bientina. – L’intero territorio di questa \nComunità ammonta a 8527 quadrati, dei quali 161 \nquadrati sono occupati da canali, fossi e pubbliche strade: \nvale a dire, quasi 6 miglia quadrate di continente, dove \ntrovasi una popolazione di 2209 abitanti, a ragione di 370 \npersone per ogni miglio quadrato. \nNell’accennata quantità di suolo però non sono compresi \nné il padule, né il lago, il quale esso solo occupa nel \nterritorio Granducale una superficie di circa sette miglia \nquadrate, che nella stagione delle piogge abbraccia un \neguale spazio nel padule. \nSpetta alla Comunità di Bientina tutta la porzione del lago \nche entra nel Granducato con il suolo palustre che lo \ncontorna dai lati di oriente, ostro e libeccio. Dalla parte di \nsettentrione confina con il Ducato di Lucca per terra e per \nacqua: per gli altri lati è circondato da 5 Comunità del Granducato. \nA cominciare da greco-settentrione del capoluogo, alla \nfossa navareccia, ossia al porto dell’Altopascio, Bientina \nha a confine la Comunità di Santa Croce, con la quale si \naccompagna sino alla dogana detta del Grugno, situata \nsulla foce del laghetto di Staffoli. Quivi lascia la \nComunità di Santa Croce, e trova nell’opposto lato quella \ndi Santa Maria in Monte, girando con essa intorno alla \ngronda meridionale del lago sino allo sbocco del fosso di \nVajano. Dal fosso medesimo si dirige al confluente \nde’Pantani  sino alla strada Regia pistojese, lungo la quale \npercorre un breve tragitto. Al ponte detto alla scesa \nde’mulini entra nel rio di Vallemaggiore, e poco dopo in \nquello Nero. Costà subentra a confine il territorio \ncomunitativo di Montecalvoli, con il quale piega da \nlevante a ostro-scirocco verso la via della Fratta, dove \ntrova la Comunità di Calcinaja. Qua volgendosi a \nponente-libeccio s’incammina per la via della Conca in \nquella che guida da Calcinaja a Bientina, dove incontra la \nComunità di Vico Pisano, e con essa volge la fronte a \nmaestro per entrare a Canale Imperiale, il cui alveo serve \nloro di confine sino alla cateratta della Tura \nsull’emissario del padule. Quivi seguita l’argine del \nMargutto  che lascia alla strada lucchese, per la quale \ns’innoltra verso settentrione sino alla dogana del Tiglio, \navendo a sinistra lo Stato di Lucca e il lembo occidentale \ndel lago spettante al Granducato. – Una linea diagonale da \nostro-libeccio a grecale-settentrionale percorrendo per \nacqua sino alla fossa dell’Altopascio, segna il confine \nmobile del lago di Bientina a contatto di quello spettante \nal dominio di Lucca, che l’antico nome di Lago di Sesto \ngli ha conservato. \nVarie strade, quasi tutte rotabili passano per Bientina, ove \nsi riuniscono in quella provinciale di Lucca. Tali sono le \nvie che partono da S. Maria in Monte, da S. Colomba, da \nCalcinaja e da Vico Pisano. La strada Regia pistojese per \nbreve tratto lambisce dal lato australe il territorio \nBientinese. \nNon vi sono fiumi né torrenti di gran conseguenza: \nsivvero molti fossi e canali. Il maggiore e più importante \ndi tutti per la statistica idraulica e per il commercio è il \nCanale Imperiale, ossia la Serezza Nuova . Esso \ncostituisce l’emissario navigante del lago di Bientina, \nverso la cui pianura quel gran corpo di acque propende a \nscendere a rischio continuo di vederla ad ogni escrescenza \ninnondata, se non lo impedissero tanti argini e sostegni. \nIl Canale Imperiale riceve le acque del lago alle cateratte \ndella Tura, di dove si dirige a ponente di Bientina, e corre \nquasi parallelo all’altro emissario della Serezza vecchia \nsotto i monti di Vico Pisano, per sboccare in Arno sopra \nS. Giovanni alla Vena. – Vedere LAGO di BIENTINA. \nFra le colline di Buti e il Canale imperiale passa un altro \nfosso di scolo chiamato Serezza vecchia (l’antica \nAuserissola). Le praterie interposte fra questo e quello \nportano il nome di Risaje , come quelle servite alla cultura \ndel riso, la cui sementa fu introdotta in Toscana dal \nGranduca Francesco I. Anche la Serezza  ha d’uopo di un \nalto argine da mantenersi con la stessa vigilanza di quello \ndel lago, e dei canali suddivisati. \nIl fosso della Serezza vecchia serve di scolo alla pianura \ndi Buti; esso distaccasi al pari dell’altro dalle cateratte \ndella Tura, dove fanno capo molti altri fossi tracciati nel \npadule. \nCostà fu inalzata sino dai tempi del Granduca Francesco \nII una magnifica fabbrica con cateratte dirette dal \nmattematico Ximenes. \nA riparare dagli spagliamenti acquitrinosi la pianura \norientale di questa Comunità è destinato un terzo canale \ndenominato Cilecchio . Esso raccoglie le acque che \nrigurgitano dalla parte meridionale del lago fra la Tura e \nla dogana di Vajano.  \nEsiste alla sinistra del Canale imperiale lo scolo di Vico, \ncome quello che serve a ricevere le acque provenienti \nnella maggior parte dalla Comunità di Vico Pisano. \nAvvi di più un altro fosso di scolo, detto il Giuntino, il \nquale, per quanto abbia origine nel piano di Bientina, \nentra presto nella Comunità di Calcinaja, e corre quasi \nparallelo a quello di Vico sino all’argine destro dell’Arno. \nTanto le imboccature quanto li sbocchi di questi emissarj \ndel padule e lago di Bientina sono muniti di cateratte per \ntrattenere lo scolo durante le piene dell’Arno, stanteché \nallora il pelo delle acque del fiume potrebbe salire a \nun’altezza maggiore di quella del lago o dei suoi emissarj. \nSenza la quale provvidenza dell’Arno rigurgiterebbe nei \ncanali medesimi con danno e inondazione delle adiacenti \ncampagne. \nMa la scienza idrometrica unita alle cure e al coraggio di \nfacoltosi possidenti terrieri ha saputo da quell’epoca in \npoi trar partito da questo stesso fisico difetto mercé un \nben regolato sistema di colmate. Per opera delle quali la  \npianura medesima, e specialmente quella spettante alla \nvasta tenuta del marchese Giuseppe Pucci di Firenze si è \nrialzata non meno di un braccio e mezzo dal principio del \nsecolo XIX in poi. – Vedere POZZO (VILLA del) nel Val  \nd’Arno inferiore. \nQuella parte del territorio di Bientina che è occupata dalle \nacque stagnanti, si divide, come si disse, in lago e in \npadule. Il primo è profondo, navigabile, sempre ripieno di \nacqua chiara, mantenuto dai rivi e torrenti provenienti da \naltre Comunità, o dallo Stato lucchese. \nIl lago, che sotto il nome di Chiaro suole volgarmente dal \npadule distinguersi, non presenta alla sua superficie piante \nacquatiche, mentre ne abbonda il padule che dal lago di \nBientina più che altrove largheggia e si estende. – La \nporzione palustre costituisce i così detti pagliereti, i quali \nsi dividono in terra ferma ed in pollini. Quest’ultimi sono \nformati da terriccio e da radici di piante acquatiche \nintralciate insieme in guisa che s’innalzano e galleggiano \nal pari delle isole natanti , cambiando di situazione a \nseconda dell’urto e direzione dei venti. Alcuni di loro per \naltro restano immobili e al crescere delle acque medesime \nsi sommergono. \nNel mezzo del lago, quasi sulla linea di confine fra il \nGranducato e lo Stato di Lucca, scuopresi un piccolo \nspazio di terraferma, che porta il nome d’Isola, avente \nsopra di sé una casetta per asilo de’pescatori. La quale \nisola essere doveva molto più estesa, e conseguentemente \nil pelo delle acque del lago assai più basso, se deve a \nquesto luogo riferirsi quel castello del Padule custodito da \n300 armati Lucchesi, e con tanto apparato di barche piatte \ne di munizioni investito, nel 1147, dai Pisani, che sino \nd’allora il castello del Padule da capo a fondo atterrarono. \nIl rialzamento per tanto del lago sembra che accadesse in \nconseguenza del rialzato alveo dell’Arno a danno delle soggiacenti campagne. Che infatti sia avvenuto così, lo \ndimostrano incontrastabilmente tanti provvedimenti \nidraulici presi a tale scopo; fra i quali il più decisivo è \nquello di avere dovuto rialzare più volte le soglie delle \ncateratte dell’emissario al lago, affinché questo in tempo \ndi piene non divenisse suo immissario. \nTorneremo su questo argomento di geografia economico-\nidraulica allorché al suo articolo avrà luogo la descrizione \ne vicende dell’intero lago di Bientina e di Sesto. Quì solo \nne incombe dare un’idea dei rapporti fisici ed economici \nrelativamente alla porzione del chiaro  e del padule \ncompresa nella Comunità in questione. \nUno degli oggetti più importanti d’industria, quello che \nalimenta una gran parte della popolazione e che \ncostituisce la maggiore entrata della Comunità di \nBientina, è la pesca del suo lago. Una parte del medesimo \nè chiusa da un recinto, denominato dai pescatori i \nProventi, come quello riservato alla Comunità, della quale \nviene concesso al maggiore offerente in affitto. Fuori del \nprescritto spazio a chiunque è permessa la pescagione in \ntutte le stagioni dell’anno. \nI pesci che ivi si alimentano consistono in Luccio, Perso, \nScalbatra, Tinca, Muggine, Reina, Barbo, Lasca, \nCheppia, Lattaja, Gavedano e varie qualtà di Anguille, fra \nle quali il Gavonchio, il Marchione, il Martinello, il \nMusino e la Lampreda.Fu notato da alcuni che molte fra \nle surriferite specie di pesci fanno la loro cova dentro al \nlago, piuttosto che nella porzione palustre. \nIl Luccio e il pesce Perso si pescano in maggior copia nel \nmarzo, che è il tempo della loro fregola. \nLe Scalbatre sogliono pescarsi in numero copiosissimo \ndentro il padule nei mesi di ottobre e novembre: nel qual \ntempo quel pesce và a refugiarsi in alcuni determinati \nluoghi, dalla qualità delle piante che ivi allignano, \nchiamati Papée. \nIn minor quantità compariscono i Muggini, le Reine, i \nBarbi, le Lasche e altri di simil sorta, che dall’Arno per \nl’emissario s’introducono nel lago. Forse la stessa via \ntengono anche le anguille, alcune delle quali provenienti \nprobabilmente da quelle piccole anguillette che alle \nmense dei Pisani s’imbandiscono, sotto il vocabolo di \nCieche. \nMotivarono alcuni una simile congettura, dall’avere \nosservato le anguille del lago di Bientina in qualunque \ntempo sgravate. Questo pesce, che forma i più ricco \nprodotto del padule, abbonda più che altrove nel recinto \ndei Proventi. Si pesca in tutte le stagioni, ma con più \nsuccesso nell’ottobre e nel novembre. Il modo di pescarlo \nè singolare; mentre suol praticarsi quasi generalmente di \nnotte tempo, quando la luna è in decrescenza, o allorché le \nacque del lago, in conseguenza di abbondanti piogge, di \nventi o di tempo burrascoso, s’intorbidano, acquistano un \nmovimento e una corrente maggiore. \nLa pesca delle anguille si fa esclusivamente dentro il \npalude nei pagliereti  o intorno ai pollini . \nGl’istrumenti a tal’uopo impiegati, sono i tramagli, le \nlensi, altre reti di simil maniera, e la fiocina. \nMa fra tutti gli arnesi pes catorj, il goro  è quello, col quale \nsi prende nel lago il maggior numero di pesci, anche i più \nminuti, con sommo pregiudizio della loro moltiplicazione. \nLa pesca de’gamberi suol praticarsi a preferenza nel \ncanale della Serezza . Non dirò di quella delle ranocchie \nche è copiosissima per ogni dove nei bassi fondi e in tutta \nla pianura Bientinese. \nLa rendita di questo padule, essendo come si disse, in \nlibertà di chiunque il pescare senza render conto della sua \npreda, non può esattamente calcolarsi. È altresì vero che i \nProventi, ossia la parte riservata alla Comunità, frutta \nun’entrata non minore di mille scudi per anno. \nFa meraviglia però che i Bientinesi in tanta copia di pesci \nnon usino di alcun metodo atto a conservarli, onde \nricavarne un maggior profitto in tempi di minore raccolta. \nAi prodotti animali del lago di Bientina sono da \naggiungere gli uccelli acquatici, fra i quali le folaghe, che \nabbondano costà in modo prodigioso. \nOltre le enunziate produzioni animali, il padule \nsomministra al popolo di Bientina un altro mezzo \nd’industria nel trasporto dei generi di Val di Nievole o \nVal d’Arno dall’una all’altra sponda del lago. – Fra le \npiante palustri il giunco (Scirpus palustris Mich.) e il \nbiodo (Thypha major Linn.) si usano dai Bientinesi per \nfare stoje e coprire capanne. \nI vegetabili del padule di Bientina furono nella massima \nparte descritti dal sommo botanico Micheli, allorché costà \nesercitava il suo tirocinio scientifico. Sono da notarsi nel \nnumero di esse varie specie del genere Chara , le quali \nvegetano non solamente nel padule, ma eziandio il fondo \ndel lago coi loro steli ricuoprono. Le esperienze istituite \nrecentemente dal professor Paolo Savi e dal suo ajuto \nRanieri Passerini di Pisa, ad oggetto di conoscere i \nprincipj immediati e i fenomeni che risultano dalla \nputrefazione di quelle piante palustri, hanno fornito \nragioni per credere, che il fetore particolare tramandato \nnella calda stagione dai paduli, come causa principale \ndella cattiv’aria, debbasi ripetere dalla decomposizione \ndelle piante suindicate. (GIORNAL. de’LETTER. di \nPISA, n° 59, anno 1381). \nFra i prodotti di suolo, copiosissimo è quello del fieno di \nfolasco, raccolto intorno alle gronde del padule sugli \nargini del lago e lungo i fossi di scolo. \nLa sementa della canapa e del lino prospera dove \nesistevano le risaje. \nIl grano e il vino sono le raccolte che tengono il secondo \nposto; il primo per la quantità insufficiente alla \npopolazione, il secondo per la sua qualità: stante che le \nviti si maritano e rivestono sino alla cima altissimi pioppi \nlungo i fossi, per cui danno un vino di tale qualità che il \nRedi maledirebbe al pari quello di Lecore. \nI gelsi e gli ulivi scarseggiano; così pure gli alberi da \nfrutto e da bosco, mentre questi ultimi lussureggiano nelle \ncolline di S. Maria in Monte e di Buti. \nIn Bientina non vi sono mercati settimanali; una fiera \nbensì di molto concorso di bestiame e di merci ha luogo \nnei primi tre giorni di settembre; \nLa Comunità mantiene un medico, un chirurgo e un \nmaestro di scuola. Ha la sua cancelleria e il giusdicente \ncivile e criminale in Vico Pisano, l’ufizio di Esazione del \nRegistro in Pontedera, la Conservazione delle Ipoteche e \nla Ruota in Pisa. \n \nQUADRO della Popolazione della Comunità di \nBIENTINA a tre epoche diverse \n \n- Popolazione dell’anno 1551 BIENTINA, Pieve di S. Maria Assunta, abitanti n° 700 \n \n- Popolazione dell’anno 1745 \nBIENTINA, Pieve di S. Maria Assunta, abitanti n° 1548 \n \n- Popolazione dell’anno 1833 \nBIENTINA, Pieve di S. Maria Assunta, abitanti n° 2209",
    "original_title": "BIENTINA",
    "byte_offset": 364536
  },
  {
    "context": "",
    "title": "BIENTINA (CATERATTE DI)",
    "body": "Dogana di frontiera di \nseconda classe, dalla quale dipende la vicina dogana del \nTiglio nel dipartimento doganale d Pisa. È situata al \npalazzo delle cateratte del Canale imperiale, sulla gronda \nmeridionale del padule di Bientina, un miglio a \nsettentrione di questa Terra, lungo la strada provinciale.",
    "original_title": "BIENTINA (CATERATTE DI)",
    "byte_offset": 1494411
  },
  {
    "context": "",
    "title": "BIENTINA (LAGO e PADULE DI)",
    "body": "– Vedere LAGO di \nBIENTINA e di SESTO.",
    "original_title": "BIENTINA (LAGO e PADULE DI)",
    "byte_offset": 1494747
  },
  {
    "context": "",
    "title": "BIFONICA",
    "body": "Casale in Val d’Erna che ebbe chiesa \nparrocchiale (S. Stefano) nella Comunità e Giurisdizione \ndel Galluzzo, Diocesi e Compartimento di Firenze. \nEra una delle chiese filiali della pieve di S. Maria \ndell’Impruneta, confermata a quei pievani dai pontefici \nAdriano IV e Niccolò IV sotto gli anni 1156 e 1291.",
    "original_title": "BIFONICA",
    "byte_offset": 1494822
  },
  {
    "context": "",
    "title": "BIFORCO (BADIA DI)",
    "body": "– Vedere ABAZIA di S. \nBENEDETTO in ALPE, ossia in Biforco.",
    "original_title": "BIFORCO (BADIA DI)",
    "byte_offset": 1495153
  },
  {
    "context": "",
    "title": "BIFORCO del Casentino",
    "body": "Casale con parrocchia (S. \nMichele) nel Val d’Arno casentinese, pieviere di Partina, \nComunità e 5 miglia toscane a settentrione di Chiusi del \nCasentino, Giurisdizione di Poppi, Diocesi e \nCompartimento di Arezzo. \nEsiste sopra uno sprone dell’Appennino che scende fra \nCamaldoli e l’Alvernia, alla congiunzione dei torrenti di \nCorezzo  e di Monte Fattucchio , i quali in un solo alveo \nsotto Biforco fluiscono e confondono il loro nome nel \nCorsalone. \nRisiedeva in questo casale, nell’ottobre del 1052, un \nnobile del Trivio  (Ugo del fu Petrone) quando egli per \ntestamento assegnò alla Badia di Prataglia la metà del suo \npatrimonio. \nEra signoreggiato dagli Ubertini, allorchè, ai 20 maggio \n1362, gli uomini di Biforco, di Monte Fattucchio, di \nSeravalle, di Montalone e di Castellare dell’Alpi , insieme \ncol vescovo Bosone di Arezzo ed altri della famiglia \nUbertini convennero con il popolo di Frassineta, che \nquest’ultimo non dovesse ingerirsi nella lite che il prefato \nvescovo voleva promuovere contro l’abate di Prataglia \nper cagione di possessi di quell’Appennino. (ANNL. \nCAMALD.). \nLa parrocchia di Biforco conta 87 abitanti.",
    "original_title": "BIFORCO del Casentino",
    "byte_offset": 1495240
  },
  {
    "context": "in Val di Lamone.",
    "title": "BIFORCO DI MARRADI",
    "body": "Castellare \ncon sottoposta borgata fra il popolo di S. Lorenzo a \nMarradi e quello di S. Jacopo a Cardeto, nella Comunità \nGiurisdizione e mezzo miglio toscano a libeccio di \nMarradi, Diocesi di Faenza, Compartimento di Firenze. \nLa rocca di Biforco, detta il Castellaccio, è posta sul cono \ndi un’alta rupe di macigno presso all’imboccatura dei \ntorrenti di Valbura e di Campigno, i quali si maritano \ncostà col fiume Lamone. Appellasi questo Biforco di \nsopra, mentre la sottostante borgata lungo la strada \nprovinciale di Faenza porta il nome di Biforco di sotto, e \ncostituisce il subborgo meridionale di Marradi, dove \nesiste una bella chiesa con il soppresso convento dei frati \nServiti sotto l’invocazione della SS. Annunziata. \nIl castello di Biforco, era uno fra i molti posseduto dai \nconti Guidi, registrato nei privilegi a questa famiglia \nconcessi dagl’imperatori Arrigo VI e Federigo II.  \nFu tra Castiglione e Biforco, dove alloggiò, nel 1358, il \ncapitano Lando alla vigilia dell’assalto dato al temuto suo \nesercito dai villani del sovrastante Appennino, \ninviluppando e facendo prigione il conte istesso nelle \nanguste gole fra Biforco e il passo delle Scalette. (M. \nVILLANI Cron. Fior.).",
    "original_title": "BIFORCO DI MARRADI",
    "byte_offset": 1496434
  },
  {
    "context": "nel Val d’Arno fiorentino,",
    "title": "BIGALLO",
    "body": "nel popolo di \nRuballa all’Apparita, Comunità Giurisdizione e 2 miglia \ntoscane a scirocco del Bagno a Ripoli, Diocesi e \nCompartimento di Firenze. \nEra un antico spedale, fondato nel 1214 nel monte \ndell’Apparita sulla strada Regia aretina per raccogliere \ngl’infermi e alloggiare i bianti pellegrini che passavano da \nquella via. Ebbe nome di Bigallo dal magistrato omonimo \nesistente tuttora in Firenze, dal quale vari ospizi \ncaritatevoli sino dal secolo XIV erano amministrati. Fu \nconvertito in un’abazia di Benedettine traslocatevi dal \nmonastero di S. Maria a Casiniano, detto a Fonte viva, il \ncui fabbricato sussiste ancora sulla pendice orientale del \npoggio dell’Incontro nel popolo di S. Stefano alle Corti . – \nSeguì una tal unione sulla fine del secolo XV, mediante \nun breve del pontefice Alessandro VI, che obbligava \nricevere e alloggiare i poveri viandanti in un locale \nseparato dalla clausura. (ARCH. DIPL. FIOR. Carte di S. \nMaria del Bigallo).",
    "original_title": "BIGALLO",
    "byte_offset": 1497699
  },
  {
    "context": "(Bisianum) in Val d’Ombrone pistojese.",
    "title": "BIGIANO",
    "body": "– Casale con parrocchia (S. Alessio) sulla destra del \ntorrente Bure nella Comunità di Porta S. Marco, \nGiurisdizione Diocesi e miglia toscane 2 a grecale-\nsettentrione di Pistoja, Compartimento di Firenze. \nSono due borghetti, Bigiano vecchio in collina, e Bigiano \nnuovo sulla strada di Val di Bure. \nRiferisce al vecchio Bigiano un istrumento della \ncattedrale di Pistoja del maggio 985, quando il vescovo \nAntonio diede a enfiteusi vari poderi, fra i quali uno posto \nin luogo detto Bisiano. (ZACCAR. Anecd. Pistor.). \nFu in seguito Bigiano  nel numero dei castelletti posseduti \ndai conti Alberti, siccome rilevasi dal diploma ad essi, nel \n1164, compartito da Federigo I. \nLa chiesa di S. Alessio a Bigiano aveva un ospizio \nconcesso ai Vallombrosani sino del 1278 da Guidaloste \nvescovo di Pistoja. In seguito vi entrarono i frati \nAgostiniani di Pistoja ad oggetto di ufiziarla e prendere la \ncura spirituale di quella popolazione. Dipendeva dalla medesima il vicino oratorio di (ERRATA: S. Matteo \nde’Biagi) S. Giusepe de’Biagi, dove già fu una pregevole \ntavola dipinta da Matteo Roselli. Attualmente S Alessio a \nBigiano è cura inamovibile con una popolazione di 460 \nabitanti.",
    "original_title": "BIGIANO",
    "byte_offset": 1498722
  },
  {
    "context": "in Val di Magra.",
    "title": "BIGLIO",
    "body": "Casale da cui prende il titolo la \nparrocchia di S. Giacomo maggiore di Biglio nella \nComunità Giurisdizione e circa 3 miglia toscane a \nmaestro di Bagnone, Diocesi di Pontremoli, già di \nSarzana, Compartimento di Pisa. \nÈ posto sul fianco meridionele del monte Orsajo presso le \nsorgenti del torrente Monia. \nFu tra le ville dei marchesi di Filattiera, di Bagnone e \nTreschietto, acquistata in compra nel 1551 dal Granduca \nCosimo I, e posteriormente riunita al Vicariato di \nBagnone. – Vedere BGNONE. \nLa parrocchia di Biglio conta 71 abitanti.",
    "original_title": "BIGLIO",
    "byte_offset": 1499985
  },
  {
    "context": "in Val di Magra.",
    "title": "BIGLIOLO",
    "body": "Castello e cura (S. Donato) \nnella Comunità, Giurisdizione e miglia toscane 3 e 1/2 a \ngreco di Aulla, Diocesi di Massa Ducale, già di Sarzana, \nDucato di Modena. \nGiace sulla sinistra ripa del torrente Tavarone insieme con \nvari gruppi di case che di ville portano il nome. Tali sono \nAmpognana, Borgonuovo, Bondolla, Castello, Cadodolo, \nCavanna, Fertigliana, Monteborelli, Prato, Pratomedici, \nRipa ec. \nFu tra i luoghi feudali dei marchesi di Olivola sino \ndall’epoca che loro pervenne mediante le divise fatte fra i \nMalaspina di Lunigiana discendenti da Obiccino I, autore \ndi tutti quelli che presero per loro insegna lo Spino fiorito. \nSpenta la linea di Olivola, nel 1412, passò il castello di \nBigliolo con altri luoghi nei marchesi di Fosdinovo, i \nquali vi tennero ragione sino alla soppressione dei loro \ndiritti feudali. (GERINI Mem. Stor. di Lunigiana). \nLa parrocchia di S. Donato a Bigliolo conta 375 abitanti.",
    "original_title": "BIGLIOLO",
    "byte_offset": 1500566
  },
  {
    "context": "",
    "title": "BIGNANO in Val d’Ambra",
    "body": "Casale perduto nel pieviere di \nPresciano, Comunità e Giurisdizione del Bucine. Diede il \nnome a una chiesa parrocchiale (S. Maria di Bignano) e a \nuna cappella (S. Brigida), rammentata questa nelle carte \ndella Badia di Agnano nei secoli XII e XIII, e l’altra nel \ncatalogo delle chiese della Diocesi Aretina compilato nel \nsecolo XIII.",
    "original_title": "BIGNANO in Val d’Ambra",
    "byte_offset": 1501530
  },
  {
    "context": "",
    "title": "BIGNANO presso Fiesole",
    "body": "Casale perduto, da cui prese il \nvocabolo la chiesa di S. Maria di Bignano , registrata nel \ncatalogo delle chiese della Diocesi di Fiesole redatto nel \n1299.",
    "original_title": "BIGNANO presso Fiesole",
    "byte_offset": 1501903
  },
  {
    "context": "già ALBIGNAULA (Albiniaula).",
    "title": "BIGNOLA",
    "body": "Casale con \nchiesa parrocchiale (S. Maria) nel pieviere di S. Pancrazio \nin Val di Pesa, Comunità Giurisdizione e circa 4 miglia a \nlevante-scirocco di Montespertoli, Diocesi e \nCompartimento di Firenze. \nTrovasi fatta menzione di questo casale sotto l’antico \nvocabolo di Albignaula  in varie me mbrane dell’Abazia di \nPassignano; una delle quali, del dicembre 1079, riferisce \nai patroni della chiesa di S. Maria in loco Albignaulae, \nplebanato di S. Pancrazio a Licignano, ossia Lucardo. –  \nFu la stessa chiesa posteriormente di padronato dei nobili \n(ERRATA: Gianfigliacci) Gianfigliazzi di Firenze. \nAttualmente trovasi unita alla prioria di S. Andrea a \nCellole, la quale comprende una popolazione di 210 \nabitanti.",
    "original_title": "BIGNOLA",
    "byte_offset": 1502091
  },
  {
    "context": "all’Isola dell’Elba,",
    "title": "BIODOLA (GOLFO DELLA)",
    "body": "nel \npopolo di S. Niccolò al Poggio, Comunità Giurisdizione e \ncirca 4 miglia toscane a levante di Marciana, Governo di \nPorto Ferrajo, Diocesi di Massa marittima, \nCompartimento di Pisa. \nÈ la porzione più interna del maggior golfo che offre \nl’Isola dell’Elba dalla parte settentrionale, fra il capo \nd’Enfola e la marina di Marciana. – Ha alla destra il golfo \ndel Viticcio, a sinistra quello di Procchio. – È uno dei seni \npiù profondi dell’Elba, capace di qualunque vascello, \npoiché vi si pesca fino a 80 braccia.",
    "original_title": "BIODOLA (GOLFO DELLA)",
    "byte_offset": 1502866
  },
  {
    "context": "(Bisarnum).",
    "title": "BISARNO",
    "body": "Varie località lungo il corso \ndell’Arno indicavano nei tempi trascorsi con questo nome \ndi Bisarno una biforcazione del fiume, costituente quasi \nun doppio Arno, col lasciare in mezzo uno spazio di \nterreno isolato. Alcuni Bisarni da lungo tempo colmati \nconservano tuttora il loro vocabolo alla contrada, dove per \nqualche tempo in due alvei diramavasi il fiume. \nUno dei più antichi Bisarni è quello esistito nel Pian di \nRipoli, tre miglia sopra a Firenze nel popolo di S. Pietro \nin Palco, di cui conserva la memoria una parte della \npianura fra la chiesa medesima e l’Arno. – Vedere \nBAGNO a RIPOLI. \nFu celebrato costà, nel mese di gennajo del 1003, un \nistrumento (prope civitatem Florentiae in populo S. Petri \nloco Bisarno) da donna Adelasia di Corbizzo degli Uberti, \nmentre assegnava in dono all’Abazia di Passignano una \nsua villa posta in Lucardo. \nNello stesso luogo di Bisarno possedeva beni il \nmonastero di S. Miniato al Monte sino dalla sua prima \nfondazione, siccome lo prova un breve del pontefice \nPasquale II del 1110, col quale confermò a quella chiesa i \nterreni di Bisarno, a partire dal fiume sino alla via \npubblica. \nPiù tardi una deliberazione del Comune di Firenze, \npronunziata li 16 luglio 1359, aggiudicò alla badia di S. \nSalvi un gran spazio di terreno situato sulla sinistra ripa \ndell’Arno nei luoghi detti Pigna di Camarzo  e Bisarno, \nporzione dei quali terreni erano nella parrocchia di S. \nMiniato al Monte, e parte in quella di S. Piero in Palco \n(ARCH. DIPL. FIOR. Carte di S. Miniato al Monte, e \ndella Badia di Ripoli).",
    "original_title": "BISARNO",
    "byte_offset": 1503457
  },
  {
    "context": "",
    "title": "BISARNO sotto Firenze",
    "body": "Un’altra biforcazione dell’Arno \nfra S. Colombano a Settimo e S. Donnino a Brozzi col \nnome di Bisarno esisteva nei secoli XIV e XV. In mezzo \nal quale Bisarno era un’isola con poderi, situata nel \ndistretto parrocchiale di S. Colombano. (ARCH. DIPL. FIOR. Carte dell’Abazia di Settimo).",
    "original_title": "BISARNO sotto Firenze",
    "byte_offset": 1505065
  },
  {
    "context": "",
    "title": "BISCARDO (GELLO)",
    "body": "– Vedere GELLO BISCARDO.",
    "original_title": "BISCARDO (GELLO)",
    "byte_offset": 1505399
  },
  {
    "context": "(Bisentium flumen).",
    "title": "BISENZIO",
    "body": "La Valle onde Bisenzio si \ndechina è formata dai contrafforti che, nella direzione da \nsettentrione a ostro, scendono dall’Appennino di Monte \npiano e di Vernio, le quali branche prolungandosi, a \ndestra per Monte Giavello fino a Monte Murlo, a sinistra \nper Monte Cuccoli e la Calvana, prendono in mezzo la \npianura e la città di Prato. \nScaturisce il Bisenzio da umili rigagnoli sopra Treppio fra \nVernio e Cantagallo; alcuni di essi corrono per breve \ntragitto nella direzione da settentrione a ostro, alcuni altri \nda ponente a greco per riunirsi tutti insieme a Mercatale, \ndove confondono con le loro acque oscuri vocaboli per \nquello più dignitoso del fiume Esso allora spumante \ndiscende fra le balze di macigno fino ai piedi della rupe \nserpentinosa di Montecuccoli. Angustiato fra le serre \ndello stesso monte e dell’opposto poggio di Gricigliana, si \nsvincola serpeggiando da quella gola, e quindi più libero e \nmeno furioso prosegue il cammino per Osella, Vajano e \nPupigliano, fiancheggiato da una duplice linea di poggi \nsino presso alle porte di Prato. Giunto costà piega quasi \nad angolo retto da libeccio a scirocco, rasentando le mura \norientali della città lungo la strada Regia fiorentina. Passa \na 5 miglia toscane di là sotto il nuovo ponte di Campi, già \ncongiunto al torrente Marina; col quale si volge \nnuovamente a ostro con S. Piero a Ponti, e S. Moro, dove \naccoglie il fosso Reale del piano di Sesto, e poco appresso \nil fosso Macinante delle Regie Cascine di Firenze, \ndechinando un’altra volta a libeccio per entrare nell’Arno \npresso il Ponte a Signa. \nIl Bisenzio dalla più lontana scaturigine sino alla sua foce \nin Arno, percorre un tragitto di circa 32 miglia, venti delle \nquali con il suo alveo incassato in un’angusta valle fra \nsolide rocce, nella massima parte stratiformi e compatte, \nmentre per le ultime dodici miglia esso passeggia sopra \nuna spaziosa fertilissima pianura formata con le sue \nalluvioni, e sempre fiancheggiato da alti e larghissimi \nargini artificiali. \nDodici ponti cavalcano questo fiume nel corso sopra \ndescritto, 5 nella Valle superiore sino alle mura di Prato, e \n7 da Prato alla sua foce. Le opere di difesa che esige \nquest’ultima sezione, ad oggetto di riparare dalle \nminaccianti piene del fiume le adiacenti campagne poco o \npunto al suo letto superiori di livello, formano un oggetto \ndi gran considerazione per le assidue cure e gravi spese \ndella sua manutensione: talché si potrebbe quasi \nconfrontare il Bisenzio rapporto ai Pratesi, come il \nSerchio relativamente ai Lucchesi. \nVarj e sommi idraulici furono su tal proposito dalla \nRepubblica fiorentina, dal Governo Mediceo e dalla \nDinastia felicemente regnante consultati. Nel numero dei \nmatematici più insigni che scrissero sui provvedimenti da \npigliarsi per rimediare ai danni del Bisenzio, si contano \nGalileo, Viviani, Giulio Parigi e Fantoni. Sono opere di \nquest’ultimo le riduzioni di alcune sinuosità tolte al corso \ndel Bisenzio lungo la pianura fra Prato e Campi, contro il \nparere di chi progettava un canale diritto, stimando di \npotere in tal modo ovviare le inondazioni. \nSe però da un canto il Bisenzio reca timori e dispendio ai \npossidenti frontisti nel piano di Prato, altrettanto benefico \nriesce nella Valle superiore alla classe industriale per gli \nedifizi messi in moto dalle sue acque. – Senza dire dei \nmolti mulini situati nella pianura inferiore, non meno di \n12 se ne contano a destra e a sinistra della Valle superiore, \ndove esistono inoltre due cartiere e quattro fabbriche di \nrame; una delle quali stata eretta di recente presso il ponte \ndi Gabbolana per fondere e fabbricare caldaje, mezzine, \nvasi, lamiere, canne di rame, di bronzo e di piombo di \nogni maniera. \nImmenso è il benefizio recato da una gora che prende le \nacque del Bisenzio allo sbocco della pianura, per l’opera \ndi una solida e imponente pescaja, denominata il \nCavalciotto , stata eretta da varj secoli due miglia al di \nsopra di Prato, ad oggetto d’introdurre una porzione di \nacque correnti dentro la città, a servigio specialmente \ndelle tintorie, e dei numerosi lanificj di quell’industriosa \npopolazione.",
    "original_title": "BISENZIO",
    "byte_offset": 1505449
  },
  {
    "context": "",
    "title": "BISERNO in Val di Cornia",
    "body": "Rocca da lunga mano \ndistrutta nei monti della Gherardesca. \nLa più antica memoria di questo Biserno trovasi in un \nistrumento dell’anno 801, fatto in Biserno territorio di \nPopulonia, in loco ubi dicitur Curte Ubertenga. – Un altro \ncontratto fu rogato pure in Biserno nel 1039. \nSino dal principio del secolo XI vi ebbero dominio i Conti \ndella Gherardesca, discendenti da quel conte Gherardo \nche, nel 1004, assegnò al monastero di Serena la metà \ndella sua corte di Biserno e della chiesa di S. Michele ivi \npresso situata, con la porzione del vicino rio di Gualdo. \nSe il rivo di Gualdo testé indicato fosse quello, cui \nriferisce un’altra membrana della stessa Badia di Serena, \nsotto l’anno 1158, dove si legge: in finibus rivo Gualdi, \nquod est inter Castagnetum et Segalare, noi avremmo la \nRocca di Biserno nei ruderi di un castellare situato sul \nvertice dei monti della Gherardesca sopra Segalari. La \nqual rocca di Biserno è segnalata nei privilegi imperiali \nconcessi alla Repubblica pisana, come uno dei luoghi \nsituati sul confine del contado e giurisdizione politica di \nPisa. \nDa Biserno prese posteriormente il titolo un ramo \ndell’istessa prosapia Gherardesca, cui apparteneva, fra gli \naltri individui, quel conte Ildebrando figlio di altro \nIldebrando, che nel 1139 cedé una parte di ragioni e beni \ndella sua Rocca e distretto di Biserno alla Cattedrale di \nPisa. – Le croniche pisane all’anno 1171 indicano fra i \nConti di Biserno un Teudino, forse l’autore de’conti \nTedini di Massa marittima, e ascendente di quel valoroso \nInghiramo da Biserno, eletto nel 1296 capitano generale \ndell’esercito della lega delle Repubbliche guelfe di \nToscana, tumulato nel 1313 nel duomo di Massa, dove \ntrovasi tuttora la sua iscrizione sepolcrale. Finalmente i \nconti di Biserno amici del governo pisano furono \ncompresi nella pace firmata nel 1329 fra Pisa, Firenze, \nMassa Marittima ed altre città della lega guelfa, siccome \nlo era stato un secolo innanzi (1238) il conte Guglielmo di \nBiserno in quella della consorteria Gherardesca, Visconti, \nOpezzinghi, con varie Comunità del territorio pisano; \nmentre fra i contrari alla suddetta lega è designato il Conte Jacopo da Biserno del fu Inghiramo. (MURAT., \nAnt. M. Aevi - MACCIONI, in causa Gherardesca. - \nTRONCI, Annal. Pisani. - TARGIONI, Viaggi).",
    "original_title": "BISERNO in Val di Cornia",
    "byte_offset": 1509671
  },
  {
    "context": "",
    "title": "BISERNO nella Valle del Bidente in Romagna",
    "body": "Castello \ncon chiesa parrocchiale (S. Andrea) nella Comunità e 5 \nmiglia toscane a libeccio di S. Sofia, Giurisdizione di \nGaleata, Diocesi di S. Sepolcro, già dell’Abazia di S. \nEllero Nullius, Compartimento di Firenze. \nTrovasi in una profonda gola dell’Appennino che scende \nda Camaldoli in Valbona sulla destra ripa del Bidente di \nRidracoli . – Due chiese esistevano in Biserno, allorchè il \npontefice Alessandro III spedì a Viviano abate di S. Maria \nin Cosmedin nell’Isola del Bidente un privilegio a \nconferma della donazione fatta qualche tempo innanzi a \nquella Badia da Ugo signore di Bleda. Il quale Ugo, sino \ndal 1091, rinunziato aveva a favore di quel monastero i \nsuoi possessi in Biserno, compreso il padronato delle \nchiese sopra enunciate. (ANNAL. CAMALD.) – Vedere  \nBADIA di S. MARIA in COSMEDIN. \nIl castello di Biserno passò posteriormente fra i dominj \nde’conti Guidi di Romagna, dal quale Biserno presero il \ntitolo i discendenti del conte Guido di Dovadola, i di cui \nfigli, nel 1227, stando in Firenze, diedero ad enfiteusi a \nDrudolo di Ugolino da Biserno il castello medesimo e \nquello di Poggio Baldi. (P. ILDEFONSO, Delizie degli \nErud. T. VIII) – La storia fiorentina all’anno 1359 segnala \nun Conte Marco di Galeotto da Biserno che vendé alla \nRepubblica le sue ragioni sopra il castello di Soci e la \nvilla di Farneta nel Casentino, per 5200 fiorini d’oro. \nLa parrocchia di S. Andrea a Biserno ha 193 abitanti.",
    "original_title": "BISERNO nella Valle del Bidente in Romagna",
    "byte_offset": 1512059
  },
  {
    "context": "nel Val d’Arno superiore. ",
    "title": "BISTICCI (S. LUCIA A)",
    "body": "Casale e cura nel piviere di Ruballa, Comunità \nGiurisdizione e circa 11 miglia toscane a greco-\nsettentrione di Greve, Diocesi di Fiesole, Compartimento \ndi Firenze. \nGiace sul macchioso dorso del poggio di S. Donato presso \nla Torre a Cona, alla destra del torrente Salceto, e \ndell’antica strada postale di Arezzo. \nS. Lucia a Bisticci comprende 165 abitanti.",
    "original_title": "BISTICCI (S. LUCIA A)",
    "byte_offset": 1513578
  },
  {
    "context": "(Beverinum) in Val di  Magra.",
    "title": "BIVERONE o BEVERONE",
    "body": "Castello con parrocchia (S. Giovanni Battista \ndecollato) nel Comunello di Rocchetta, annesso della \nComunità di Giovagallo, Giurisdizione di Aulla, Diocesi \ndi Massa Ducale, già di Sarzana, Ducato di Modena. \nSiede in poggio alla destra del fiume Vara sulla pendice \noccidentale del monte Corneviglio nell’exfeudo di \nSuvero. – Fu dominato dai marchesi Malaspina di \nVillafranca discendenti da Federigo figlio di Corrado \nl’antico . In origine a questo castello davasi il nome di \nBeverino, al pari dell’altro non molto discosto di là, \nappartenuto ai marchesi Estensi; i quali sino dal 1200 lo \nalienarono ai Malaspina, che lo cederono, nel 1202, ai \nvescovi di Luni. – Vedere BEVERINO. \nLa parrocchia di Beverone nel 1832 comprendeva 166 \nabitanti. \n ",
    "original_title": "BIVERONE o BEVERONE",
    "byte_offset": 1514000
  },
  {
    "context": "",
    "title": "BIVIGLIANO (S. ROMOLO A)",
    "body": "Villa, e parrocchia sul \nfianco occidentale di Monte Senario di Val di Sieve, nel \npiviere di Faltona, Comunità e circa 3 miglia toscane a \nscirocco di Vaglia, Giurisdizione di Scarperia, Diocesi e \nCompartimento di Firenze. \nIn questo popolo è compreso l’Eremo di Monte Senario, \nfondato sui possessi dei Cattani di Cercina, già signori di \nBivigliano. Allo stesso luogo riferisce un’investitura di \nalcuni terrreni di Bivigliano, fatta nel 1080, a favore della \nCattedrale di Firenze; sotto il dominio della quale \nmetropolitana era pure il sovrastante bosco di Monte \nSenario, quando il vescovo Ardingo (anno 1240) donò \nquella selva ai fondatori dell’ordine dei Servi di Maria. \nPer altro è da avvertire che nel castello di Bivigliano nei \nsecoli XI e XII vi avevano qualche ragione anche i \nvescovi di Fiesole, siccome lo provano due brevi pontificj \nspediti a favore di questi ultimi da Pasquale II, nel 1103, e \nda Innocenzo II, nel 1134. (LAMI, Monum. Eccl. Flor.). \nIl nominato castello di Bivigliano attualmente consiste in \nun solido palazzo costruito di pietre quadrate, ridotto ad \nuso di villa signorile di proprietà dei nobili Ginori di \nFirenze, che ivi posseggono un’estesa tenuta con cascina. \nNella chiesa parrocchiale trovasi una tavola in scultura di \nterra della Robbia. \nLa cura di Bivigliano conta 433 abitanti.",
    "original_title": "BIVIGLIANO (S. ROMOLO A)",
    "byte_offset": 1514822
  },
  {
    "context": "nella Valle Tiberina.",
    "title": "BIVIGNANO (S. MARIA A)",
    "body": "Casale \ncon parrocchia nel piviere di Ranco sul Cerfone, \nComunità Giurisdizione Diocesi e Compartimento di \nArezzo, dalla quale città è 10 miglia toscane circa a \nlevante. \nGiace sulla costa dei poggi che diramansi a settentrione \ndel monte Mazzana fra i torrenti Padonchia  e Cerfone. \nCostituiva Bivignano sino dal secolo XI un comunello \ncon cura. Più tardi fu eretto in contea, che diede il titolo a \nuna nobile famiglia di Arezzo, la quale conservò il \ngiuspadronato della chiesa parrocchiale di Bivignano sino \nal 1784; alla qual’epoca lo rinunziò alla mensa vescovile. \nBivignano ha una popolazione di 350 abitanti.",
    "original_title": "BIVIGNANO (S. MARIA A)",
    "byte_offset": 1516202
  },
  {
    "context": "",
    "title": "BLEDA",
    "body": "Castello perduto nella Valle del Bidente in \nRomagna, la cui ubicazione ha dato il suo nome a un \npodere sulla destra dello stesso fiume nel popolo di \nRondinaja, Comunità Giurisdizione e 8 miglia incirca a \nmaestro di Bagno, Diocesi di S. Sepolcro, Compartimento \ndi Firenze. \nFu signoria di alcuni nobili di Valbona, uno dei quali \n(Ugo di Bleda), sino dal 19 febbrajo 1091, donò alla  \nvicina Badia di S. Maria in Cosmedin la porzione dei beni \ne giurisdizioni da esso possedute in Spescia, Biserno e \nBleda, compreso il padronato della chiesa di S. Pietro di \nBleda. La quale donazione venne poi confermata nel 1179 \nallo stesso monastero da Alessandro III. – Vedere BADIA \ndi S. MARIA in COSMEDIN.  \nEsiste tuttora nel luogo di Bleda una piccola cella con la \nchiesa di S. Pietro, ora di giuspadronato dei conti \nGrisolini-Malatesta di S. Sofia. \nÈ opinione di alcuni storici che Bleda fosse la patria del \npontefice Pasquale II, fra i monaci Ranieri di Crescenzio. Se piuttosto dalla cella di Bleda, in cui forse in alcun \ntempo quel pontefice condusse vita eremitica, non derivò \nuna simile tradizione. (GEORG. MARCHESI, De clar. \nvir. Foroliv.).",
    "original_title": "BLEDA",
    "byte_offset": 1516884
  },
  {
    "context": "(Boacte flumen).",
    "title": "BOATTE",
    "body": "Con questo nome il geografo \nTolomeo segnalò un fiume della Lunigiana occidentale, \nche molti opinano essere quello conosciuto attualmente \nsotto la denominazione di fiume Vara. Il quale scende dai \nmonti della Riviera di Levante, passa dietro al Go lfo della \nSpezia, per quindi tributare le sue acque davanti Albiano \nnella Magra. \nInfatti d’Anville lo indica a settentrione del Golfo lunense \ne del Porto Venere. – Vedere VARA fiume.",
    "original_title": "BOATTE",
    "byte_offset": 1518066
  },
  {
    "context": "",
    "title": "BOCCA D’ALBEGNA",
    "body": "La foce dell’Albegna è ampia, \nprofonda e quindi suscettibile di ricevere legni mercantili \nche rimontano il fiume per 4 miglia toscane sino alla \nbarca del Grazzi. Esiste sul lato sinistro a difesa della \nbocca d’Albegna un bel forte sotto nome di Torre delle \nSaline. – Vedere ALBEGNA fiume.",
    "original_title": "BOCCA D’ALBEGNA",
    "byte_offset": 1518537
  },
  {
    "context": "",
    "title": "BOCCA D’ARNO (DOGANA DI)",
    "body": "Dogana di frontiera \ndi seconda classe nel Dipartimento doganale di Pisa. È \nposta alla sinistra della foce dell’Arno con scalo nel fiume \ne una torre munita dai cacciatori di costa, dalle guardie \ndoganali difesa, e da un sotto-tenente castellano deputato \ndi sanità sorvegliata. – Vedere ARNO (BOCCA d’).",
    "original_title": "BOCCA D’ARNO (DOGANA DI)",
    "byte_offset": 1518862
  },
  {
    "context": "",
    "title": "BOCCA DI BURANO",
    "body": "Emissario del lago di Burano 12 \nmiglia toscane a levante del promontorio Argentaro e di \nOrbetello, dove esiste una Torre, detta di Burano, a \ncustidia e difesa di quella spiaggia. – Vedere LAGO di \nBURANO.",
    "original_title": "BOCCA DI BURANO",
    "byte_offset": 1519210
  },
  {
    "context": "",
    "title": "BOCCA DI CECINA",
    "body": "Scalo con Forte e Dogana di \nfrontiera di terza classe, alla sinistra del fiume Cecina, nel \nDipartimento doganale di Livorno, da cui è circa 26 \nmiglia a ostro-scirocco. – Vedere CECINA fiume",
    "original_title": "BOCCA DI CECINA",
    "byte_offset": 1519443
  },
  {
    "context": "",
    "title": "BOCCA DI CORNIA",
    "body": "È l’emissario del padule di \nPiombino, dal cui lato settentrionale il fiume Cornia \ns’introduce, e quindi sbocca in mare presso l’antico porto \ndi Falesia nel seno di Piombino, che è circa due miglia a \nostro-libeccio.",
    "original_title": "BOCCA DI CORNIA",
    "byte_offset": 1519661
  },
  {
    "context": "",
    "title": "BOCCA DI MAGRA",
    "body": "Scalo e ricovero opportuno ai \npiccoli navigli, allorché i venti contrarj e le traversie \nimpediscono loro di potere superare il vicino promontorio \ndel Corvo per entrare nel Golfo della Spezia. – Vedere \nMAGRA Fiume.",
    "original_title": "BOCCA DI MAGRA",
    "byte_offset": 1519910
  },
  {
    "context": "",
    "title": "BOCCA DELL’OMBRONE",
    "body": "Scalo con Dogana di \nseconda classe nel Dipartimento doganale di Siena. \n\nTrovasi questa alquanto dalla foce discosta, stante le \ncopiose torbe trasportate dal fiume Ombrone, per cui \nsensibilmente si va rinterrando l’adiacente littorale. In \nconseguenza di ciò la Torre della Trappola, innalzata sul \ndeclinare del secolo XVIII alla foce dell’Ombrone, \nattualmente si trova un miglio dentro terra. – Vedere \nOMBRONE SENESE fiume.",
    "original_title": "BOCCA DELL’OMBRONE",
    "byte_offset": 1520152
  },
  {
    "context": "",
    "title": "BOCCA DELL’OSA",
    "body": "La foce dell’Osa è ampia, e i legni \nvi trovano un fondo di sei in otto braccia. È difesa da una \nTorre situata dal lato destro sopra lo scoglio che scende in \nmare da Talamonaccio, e che costituisce il braccio \norientale del porto di Talamone. – Vedere OSA fiume.",
    "original_title": "BOCCA DELL’OSA",
    "byte_offset": 1520617
  },
  {
    "context": "",
    "title": "BOCCA DI SERCHIO",
    "body": "Sul lato sinistro della foce del \nSerchio esiste il Forte per difesa di quel littorale. – Vedere \nSERCHIO e OSERI fiumi.",
    "original_title": "BOCCA DI SERCHIO",
    "byte_offset": 1520911
  },
  {
    "context": "",
    "title": "BOCCALE (TORRE DEL)",
    "body": "Forte lungo la costa \nmarittima sotto Montenero 6 miglia toscane circa \nall’oriente di Livorno lungo la via del littorale.",
    "original_title": "BOCCALE (TORRE DEL)",
    "byte_offset": 1521057
  },
  {
    "context": "in Val di Merse.",
    "title": "BOCCHEGGIANO",
    "body": "Castello e pieve (S. Bartolommeo) col titolo di Arcipretura, nella Comunità \nGiurisdizione e circa 4 miglia toscane a scirocco di \nMontieri, Diocesi di Grosseto, Compartimento di Siena. \nÈ situato fra la Merse e le sorgenti del torrente Farma \nsulla cima di un alto poggio formato da rocce di schisto \nlucente e da scogliere di brecce silicee di tinta rubiconda \ncon tracce di manganese e di ferro ossidati. Quest’ultimo \nfu oggetto di un’escavazione tentata nel secolo XV dalla \nRepubblica senese, che presto abbandonò, in vista forse \ndella poco buona qualità del ferro estratto da quei \nminerali. (BIRINGUCCI, Pyrotecnica) \nÈ di prospettiva a questo castello un poggio vestito di \ncastagni domestici, di dove il popolo di Boccheggiano \nritrae un considerevole prodotto. A riserva della parte che \nguarda il poggio di Montieri, Boccheggiano sovrasta in \naltezza tutti gli altri della Maremma grossetana, di cui \nforma da gran tempo il confine rapporto alla giurisdizione \nspirituale. \nSino dal 1275 il castello e distretto di Boccheggiano era \ncompreso nel dominio della Repubblica di Siena, quindi \nposseduto dai Salimbeni, dai quali la Repubblica lo \nriacquistò nel 1359. Occupato nel 1374 dai prenominati \ndinasti, allora fuoriusciti di Siena, essi respinsero con le \nloro genti una mano di armati che il governo senese spedì \nsotto Boccheggiano per riconquistarlo. (MALEVOLTI e \nTOMMASI, Istor. Senes.). \nEsiste nelle Riformagioni di Siena una convenzione fra la \nRepubblica e il Comune di Boccheggiano, sotto li 24 \nottobre 1404, dalla quale risulta che questo distretto era di \ncorto ritornato in potere della Repubblica Senese. \nIl castello è cinto di mura in gran parte rovinate con due \ntorri sopra le porte del subiacente borgo, destinate a \nchiudere l’accesso e l’egresso di un’angusta via che \nconduce al castello situato sulla vetta del poggio. \nA forma di un Regolamento governativo del 1579, Boccheggiano fu sottoposto nel civile a potestà di \nMontieri, e nel criminale al capitano di giustizia di Massa. \nFu dichiarato feudo da Ferdinando II, che lo accordò nel \n1637 col titolo di marchesato a Antonio Salviati nobile \nfiorentino; agli eredi del quale fu rinnovato nel 1738, sino \nalla legge sull’abolizione dei feudi granducali, del 21 \naprile 1749. \nBoccheggiano ha una popolazione di 833 abitanti.",
    "original_title": "BOCCHEGGIANO",
    "byte_offset": 1521208
  },
  {
    "context": "nella Valle del Montone in Romagna. ",
    "title": "BOCCONI",
    "body": "Borghetto sulla strada provinciale di Forlì, fra S. \nBenedetto e Portico, nel popolo di S. Lorenzo alla Bastia \nsulla ripa sinistra del fiume Montone, Comunità e 4 \nmiglia toscane a libeccio di Portico, Giurisdizione di \nRocca S. Casciano, Diocesi di Bertinoro, Compartimento \ndi Firenze. \nA poca distanza da Bocconi  sulla sponda destra del fiume \npullula fra strati di schisto argilloso-siliceo un’acqua \ntermale solforosa. È costà dove le altissime balze di \narenaria schistosa dalla loro pianeggiante giacitura \nvariano per breve tratto in modo sì brusco da prendere una \ndirezione verticale fra immensi strati orizzontali, dai quali \nè coperta la Valle da ogni lato.",
    "original_title": "BOCCONI",
    "byte_offset": 1523596
  },
  {
    "context": "in Val di Chiana.",
    "title": "BOCENA",
    "body": "Casale alla base meridionale \ndell’Alta S. Egidio, la cui chiesa parrocchiale (S. \nCristofano) sino dal secolo decorso fu annessa a quella di \nS. Martino delle Vigne nella villa di Rio di Loreto, piviere \ndi S. Eusebio a (ERRATA : Bigliolo) Cegliolo, Comunità \nGiurisdizione Diocesi e 2 miglia toscane a maestro-\nponente di Cortona, Compartimento di Arezzo. \nLa parrocchia di S. Cris tofano a Bocena in S. Martino al \nRio di Loreto conta 356 abitanti.",
    "original_title": "BOCENA",
    "byte_offset": 1524326
  },
  {
    "context": "",
    "title": "BOJANO",
    "body": "– Vedere BUJANO e BUGGIANO.",
    "original_title": "BOJANO",
    "byte_offset": 1524812
  },
  {
    "context": "",
    "title": "BOINO",
    "body": "– Vedere BOVINO e ALBOINO.",
    "original_title": "BOINO",
    "byte_offset": 1524855
  },
  {
    "context": "in Val di Magra.",
    "title": "BOLA, o BOLLA",
    "body": "Villaggio con \nparrocchia (S. Brizio) nella Comunità e 3 miglia toscane a \nlibeccio di Tresana, Giurisdizione di Aulla, Diocesi di \nMassa Ducale, già di Sarzana, Ducato di Modena. – \nQuesto villaggio, che giace alla destra del fiume Magra, \nformava parte del marchesato di Tresana dei Malaspina di \nMulazzo, che presero lo stemma dello Spino secco. I quali \ntoparchi dominarono sui vassalli di Bola, sino a che questi \nscossero il giogo con la morte del marchese Guglielmo \nloro padrone, per mettersi sotto il provvisorio dominio dei \nSpagnuoli di Pontremoli. \nLa parrocchia di Bola comprende alcune ville, o gruppi di \ncase, fra le quali Fontaneto, ed ha una popolazione di 236 \nabitanti.",
    "original_title": "BOLA, o BOLLA",
    "byte_offset": 1524896
  },
  {
    "context": "in Val di Magra.",
    "title": "BOLANO, o BOLLANO",
    "body": "Grossa terra \nsul destro lato del fiume Magra con pieve (S. Maria \nAssunta) capoluogo di Comunità nel Mandamento e \nDiocesi di Sarzana, da cui trovasi 7 miglia toscane a \nmaestro, Provincia di Levante, Regno Sardo. \nSiede a cavaliere del monte e castello di Albiano fra i \nfiumi Vara e Magra nel grado 27° 33’ 6” di longitudine e \n44° 12’ di latitudine, 2 miglia toscane a maestro di \nAlbiano circa 8 miglia toscane a settentrione-greco della \nSpezia, 19 miglia toscane a maestro di Massa Ducale. \nIl Castello di Bolano fu antico feudo dei vescovi di Luni, \nconfermato loro, nel 1185, dall’imperatore Federigo I \ninsieme con il borgo e mercato di Ceparana. \nVi signoreggiarono in seguito i marchesi Malaspina della \nlinea di Lusollo e Giovagallo, dai quali il popolo di \nBolano per tirannici arbitrj si ribellò verso il 1546, \nponendosi sotto il dominio dei duchi di Milano, che \nunirono questo distretto a quello di Sarzana, di cui Bolano \nnei tempi successivi seguitò la sorte. \nLa sua pieve è una delle più antiche della Diocesi \nLunense, registrata nelle bolle spedite a quei vescovi, nel \n1149, da Eugenio III, e nel 1202 da Innocenzo III \nconfermate. \nEsistono tuttora gli avanzi della rocca, già sede dei \nmarchesi con le vestigie delle antiche mura castellane. \nUna lunga strada fiancheggiata da buone abitazioni passa \nin mezzo alla Terra, fuori della quale dal lato di \nsettentrione avvi un convento di francescani della \nRiforma dedicato a S. Rocco. \nComunità di Bolano. – Il territorio della Comunità di \nBolano presenta una figura quadrilunga con i due lati \nminori volti a maestro e a libeccio, il primo verso la cima \ndel monte, l’altro nel piano di Vara. Occupa una \nsuperficie di circa 6 miglia toscane quadrate con una \npopolazione di 1941 abitanti, a ragione di 424 persone per \nogni miglio quadrato. \nIl suo territorio è circondato per tre lati da Stati esteri, \ncioè, da levante a scirocco dalla Comunità di Albiano \nspettante al Granducato, a grecale dall’exfeudo di \nPodenzana; a settentrione-maestro da quello di \nGiovagallo, entrambi riuniti nel 1814 al Ducato di \nModena, mentre dal lato di libeccio sino a ostro ha a \nconfine mediante il fiume Vara la Comunità di Vezzano \ncompresa nel Regno Sardo. \nIl territorio è per tre quarti situato in poggio, e appartiene \nnella massima porzione alle rocce appenniniche \nconsistenti in schisto argilloso, calcareo, e arenaria-\nmacigno. Quello della pianura è terreno di trasporto, \nmisto di ciottoli e ghiaje depositate dalle acque dei vicini \nfiumi. \nLe produzioni di suolo di questa Comunità si riducono a \nselve di castagni, a pascoli naturali, che, dove sono \nspogliati di alberi, sogliono chiamarsi Debj, a campi da \nsemente graminacee e leguminose, a frutte ed ortaggi. Ma \nil più ricco prodotto è quello dei vigneti che i Bolanesi \ncoltivano con molta cura e in grande estensione; per modo \nche i vini bianchi di Bolano condiscono una gran parte \ndella Lunigiana e Genova ancora. Se ne ottengono dei \nscelti e più ricercati, noti in commercio sotto il nome di \ncime di Bolano. \nIl clima di questa contrada è temperato, e i monti che le \nrestano alle spalle giovano a difendere Bolano dai venti \nsettentrionali. L’aria è sanissima; vi si abbonda di acque \nlimpide e di frutti squisiti. \nLa Comunità di Bolano comprende due popoli, quello della sua pieve, che si estende poco lungi dalla Terra, e la \ncura foranea di Castiglione. \nLa Comunità di Bolano ha un magistrato municipale \npreseduto da un sindaco, il quale corrisponde \ncoll’Intendente della Provincia mediante il magistrato \ncivico del capoluogo del suo Mandamento, dove trovasi il \nTribunale di prima e seconda istanza, l’ufizio \ndell’Esazione del Registro, e la Conservazione delle \nIpoteche. L’Intendente amministrativo risiede alla Spezia. \n \nPOPOLAZIONE della Comunità di BOLANO dell'anno \n \n- BOLANO, S. Maria Assunta (Pieve), abitanti  n° 1641 \n- Castiglione, S. Remigio (Cura), abitanti n° 300 \n- Totale abitanti n° 1941",
    "original_title": "BOLANO, o BOLLANO",
    "byte_offset": 1525626
  },
  {
    "context": "(Bulgari Castrum).",
    "title": "BOLGHERI",
    "body": "Castello nella Maremma \npisana, capoluogo di antica Contea nella Comunità, \nPotesteria, e 6 miglia toscane a settentrione di Castagneto, \nnel Vicariato di Campiglia, che è 16 miglia toscane al suo \nostro, Diocesi di Massa marittima, Compartimento di \nPisa. \nRisiede sopra un piccolo rialto alla base meridionale dei \nmonti della Gherardesca, circondato da tutti gli altri lati \nda una estesa e ben coltivata pianura, di fronte a un \nrettilineo stradone che staccasi dalla strada Regia \ngrossetana, 4 miglia lungi dal mare, nel grado 28° 17’ di \nlongitudine e 43° 14’ 2” di latitudine; 40 miglia a ostro di \nPisa, 36 miglia toscane a maestro di Massa, e 30 a \nlibeccio di Volterra. \nIl castello di Bolgheri è antichissimo possesso della più \nvetusta e luminosa prosapia longobardo-toscana; la quale \ndopo una lunga serie di undici secoli senza interruzione o \naltro innesto nel conte Guido della Gherardesca e nella \ncrescente sua prole aumentando germoglia e fiorisce. \nÈ ignota l’epoca precisa, in cui il castello di Bolgheri \nprese dal suo signore un tal nome in luogo di quello che \naltra volta portò di Sala del Duca Allone. Infatti sotto \nquest’ultimo vocabolo il distretto di Bolgheri fu designato \nnella bolla spedita li 20 novembre 1075 da Gregorio VII a \nGuglielmo vescovo di Populonia, là dove si prescrivono i \nconfini della stessa Diocesi dal lato occidentale. Come poi \nAllone Duca di Lucca e di Pisa alla caduta de’Longobardi, \nconfermato nella stessa magistratura da Carlo Magno, \navesse usurpato le possessioni dei conti della \nGherardesca, ce lo palesa una lettera del pontefice \nAdriano I scritta al nuovo re di Lombardia, affinchè \nvolesse ordinare la restituzione dei possessi confiscati e \npresi dal Duca Allone a Gunfredo abate del monastero di \nMonteverdi, cioè, al figlio di S. Walfredo fondatore della \nnominata Badia, e stipite il più remoto della Gherardesca \nprosapia. (MURAT. Ant. M. Aevi) – Vedere ABAZIA di \nMONTEVERDI. \nIl primo documento noto che faccia menzione del castello \ndi Bolgheri è un atto del 23 gennajo 1158, spettante al \nmonastero di S. Maria di Serena eretto dal Conte \nGherardo della Gherardesca. Ivi si tratta di cedere a \nVillano arcivescovo di Pisa una gran parte di beni, fra i \nquali sono notati alcuni possessi nella curia di Bolgari; \n(MURAT. Ant. M. Aevi).  \n\nSe fosse senza esitanza dimostrato che, sino dal 1120, \nCorrado marchese di Toscana pose l’assedio a questo \ncastello, e che da Bolgheri traesse i natali il più famoso \ngiureconsulto di tal nome, non vi sarebbe paese che \nincominciato avesse i suoi fasti in un modo più glorioso \ndi questo. – Ciò che è meno soggetto a controversia si è \nche Bolgheri, dalla sua origine sino ai tempi nostri, fu \ndominio dei Conti della Gherardesca, i quali vi ebbero \ncastello e palazzo anche quando fioriva il potente conte \nBonifazio Novello  Signore di Pisa; e fu probabilmente in \nBolgheri dove quel Conte per tre mesi alloggiò l’antipapa \nPietro da Corvaja per disporlo a ridonare la pace al \ncristianesimo con la rinunzia del pontificato. \nIl castello di Bolgheri ebbe a soffrire vari infortunj, sia \nallorché fu investito e arso, nel 1393, dall’oste fiorentino, \nsia quando restò crudelmente saccheggiato, nel 1496, \ndall’esercito imperiale che trucidò il conte Arrigo nel \nproprio castello. \nSoggiogata nuovamente Pisa dai Fiorentini, i Conti di \nBolgheri tornarono sotto la Repubblica di Firenze, che \nsino dal 1405 aveva accordato loro una onorevole \naccomandigia. \nIl castello di Bolgheri cominciò a risorgere da tante rovine \ncol principiare del secolo XVIII; prima per le cure ed \nimpulso del conte Simone fondatore dell’attuale palazzo \nsignorile di Bolgheri, poscia per quelle assai più rilevanti \ndel di lui nipote conte Cammillo e del figlio di questi, il \nconte Guido, cui Bolgheri deve la sua crescente prosperità \nfisica, economica e morale. Imperrocché fu il conte \nCammillo quello che applicossi con alacrità alla riduzione \ndelle sue vaste tenute in Maremma, (circa 40 miglia \nquadrate di superficie), erigendo dentro al castello di \nBolgheri magazzini, tinaje, granaj e nuove case per nuovi \ninquilini e per laboriosi agricoltori; mentre nelle adiacenti \ncampagne si aprivano solchi dove erano boschi, canali e  \nfosse dove esistevano fetenti paludi, capanne da \nricoverare i bestiami, e grandi fabbricati per utensili e \nprodotti agrari nei luoghi per lungo tempo abitati \nda’cinghiali e da’lupi. \nCiò che non poté compire il padre fu proseguito dal conte \nGuido suo figlio, il quale a tanti miglioramenti e nuove \ncoltivazioni aggiunte, volle onorare sè stesso coronando \nl’opera, allorché nel 1817 instituiva in Bolgheri un \norfanotrofio, destinato a provvedere alla sussistenza, \neducazione e collocamento di fanciulli orfani di entrambi \ni sessi, quale asilo paterno a tutti i nativi di Bolgheri o di \naltri luoghi della Gherardesca contea. – Un altro benefizio \nnon meno salutare egli compartì alla popolazione di \nBolgheri, allorché fece rintracciare a una qualche \ndistanza, e di là per acquedotto portare quasi sotto le mura \ndel castello una fonte perenne di acque salubri, di cui il \npaese con tristo effetto sentiva penuria. \nPer quanto però le colline di Bolgheri e la sottoposta \npianura possa dirsi l’Oasis della Maremma; per quanto le \ncondizioni fisiche ed economiche vadano costà di anno in \nanno gradatamente migliorando, ciò nonostante gli \nabitanti di questa contrada non sono ancora affatto esenti \ndai malori, e dalle triste conseguenze della cattiv’aria. \nAd ogni modo è consolante di potere toccar con mano i \nprogressi della popolazione di Bolgheri negli ultimi 90 \nanni. Avvegnaché essa nel 1551 non superava li 111 \nabitanti; che nel 1745 era solamente di 109 individui, mentre nel 1833 la parrocchia di Bolgheri aveva 535 \nabitanti.",
    "original_title": "BOLGHERI",
    "byte_offset": 1529697
  },
  {
    "context": "in Val di Serchio.",
    "title": "BOLOGNANA",
    "body": "Borgo con chiesa \nparrocchiale (SS. Alessandro e Margherita) alla destra del \nSerchio lungo la strada provinciale di Garfagnana alle \nfalde settentrionali del monte di Gragno, dirimpetto a \nBarga nel piviere Comunità Giurisdizione e miglia \ntoscane 2 e 1/2 a ostro di Gallicano, Diocesi e Ducato di \nLucca, da cui è circa 18 miglia toscane a settentrione. \nEbbero podere in Bolognana i nobili Rolandinghi di \nLoppia per enfiteusi fatte con i vescovi di Lucca sino dal \nsecolo X. – Vedere GALLICANO.  \nLa parrocchia di Bolognana conta 169 abitanti.",
    "original_title": "BOLOGNANA",
    "byte_offset": 1535603
  },
  {
    "context": "",
    "title": "BOLSANO (S. LUCIA A)",
    "body": "Casale e cura in Val d’Elsa \nnel piviere di Staggia, Giurisdizione e 5 miglia toscane a \nscirocco di Poggibonsi, Diocesi di Colle, già di Volterra, \nCompartimento di Siena. \nGiace sulla ripa destra del torrente di Staggia un miglio \ntoscano a scirocco del castello omonimo. – È quel \nBolsano posto sull’estremo confine della Repubblica \nfiorentina, dove nel 1380 si accampò parte dell’esercito \nUngherese condotto da Carlo di Durazzo, sino a che nella \nvicina villa di Strove ai 9 di ottobre fu conclusa la pace \ncon il Comune di Firenze. (AMMIR. Istor. Fior.). \nRiferisce alla chiesa di S. Lucia di Bolsano una bolla di \nEugenio IV spedita da Roma li 29 ottobre 1446 all’abate \ndel monastero di S. Donato di Siena, cui commise la \nsoppressione della prioria di Cerna, membro della badia \ndi S. Salvatore dell’Isola, e la riunione del suo popolo alla \nparrocchia di S. Lucia di Bolsano. (ARCH. DIPL. FIOR. \nBadia di S. Eugenio presso Siena).  \nS. Lucia a Bolsano conta 122 abitanti.",
    "original_title": "BOLSANO (S. LUCIA A)",
    "byte_offset": 1536190
  },
  {
    "context": "in Val d’Elsa.",
    "title": "BONAZZA (S. ANTONINO A)",
    "body": "Casale che \nebbe nome dal suo antico signore; attualmente villa e \ntenuta dei nobili Michelozzi di Firenze. È posta alla \nsinistra del torrente Virginio  con chiesa parrocchiale nel \npiviere di S. Pietro in Bossolo, Comunità Giurisdizione e \ncirca 4 miglia toscane a settentrione di Barberino di Val \nd’Elsa, Diocesi e Compartimento di Firenze. \nSi trova rammentato un Bonazzo signore di questa villa in \nuna pergamena dell’anno 1080 appartenuta alla Badia di \nPassignano. (ARCH. DIPL. FIOR. l.c.). \nLa parrocchia di Bonazza comprende 206 abitanti.",
    "original_title": "BONAZZA (S. ANTONINO A)",
    "byte_offset": 1537215
  },
  {
    "context": "",
    "title": "BONCONVENTO",
    "body": "– Vedere BUONCONVENTO.",
    "original_title": "BONCONVENTO",
    "byte_offset": 1537816
  },
  {
    "context": "",
    "title": "BONELLO (MONTE)",
    "body": "– Vedere MONTE BONELLO in \nVal di Sieve.",
    "original_title": "BONELLO (MONTE)",
    "byte_offset": 1537859
  },
  {
    "context": "nella Valle del Bidente in Romagna,",
    "title": "BONINI (TORRE DEI)",
    "body": "Comunità, Giurisdizione e 3 miglia toscane a \nscirocco di Galeata, Compartimento di Firenze. – È un \ncastellare sopra la sommità di un monte alla destra del \nBidente sul confine del Granducato, a un’elevatezza di \n1146 braccia sopra il livello del mare.",
    "original_title": "BONINI (TORRE DEI)",
    "byte_offset": 1537924
  },
  {
    "context": "(Bonum Stallum) in Val d’Ombrone pistojese.",
    "title": "BONISTALLO",
    "body": "Casale con prioria (S. Maria) nel piviere \nComunità Giurisdizione e quasi 3 miglia toscane a levante \ndi Carmignano, Diocesi di Pistoja, Compartimento di \nFirenze. \nRisiede in costa sopra una propagine settentrionale del \nmonte Albano, ossia del Barco Regio sulla destra \ndell’Ombrone e della strada Regia che viene da Pistoja, a \ncavaliere del Poggio a Cajano, nella di cui parrocchia il \nBorgo e la Villa Regia sono compresi. – Il nome di \nBonistallo sembra suggerito dalla posizione vantaggiosa \ndi questa località, che offre la vista di tutta la pianura fra \nPistoja e Firenze e di una corona di poggi e popolatissime \ncolline che la circondano dal lato di settentrione di levante \ne di libeccio. – Vedere POGGIOa CAJANO.  \nLa parrocchia di Bonistallo conta 1425 abitanti.",
    "original_title": "BONISTALLO",
    "byte_offset": 1538247
  },
  {
    "context": "in Val d’Elsa. ",
    "title": "BONIZZI (POGGIO e BORGO)",
    "body": "Appellavasi nei secoli bassi Poggio Bonizzi o Poggio \nMarturi l’antico castello di Poggibonsi, detto in seguito \nPoggio Imperiale, e attualmente Poggio S. Lucchese, \nmentre il luogo dove poi sors e la Terra di Poggibonsi \ndistinguevasi dal superiore castello col nome di Borgo del \nPoggio Bonizzi. Quest’ultimo sino dal secolo XII esisteva \npresso al ponte omonimo e lungo la via Francesca. – \nVedere POGGIBONSI e POGGIO IMPERIALE.",
    "original_title": "BONIZZI (POGGIO e BORGO)",
    "byte_offset": 1539095
  },
  {
    "context": "Bonitii Castrum.",
    "title": "BONSI (CASTEL)",
    "body": "Castellare in Val di \nGreve e parrocchia (S. Lorenzo), con l’annesso di S. \nMargherita a Casarotta, nel piviere Comunità \nGiurisdizione di S. Casciano, da cui è quasi 2 miglia \ntoscane a levante, Diocesi e Compartimento di Firenze. \nVi ebbero signoria i vescovi di Firenze, dopo che un \nGherardo figlio d’Ildebrando, sino dal secolo XI, la \nrinunziò al vescovo (ERRATA: Giovanni da Viterbo) \nGiovanni da Velletri. In seguito Castel Bonsi fu dominato \ndai nobili Gherardini. – È fatta menzione di Castel Bonsi \nnella donazione attribuita a Carlo Magno a favore della \nBadia di Nonantola. \nLa parrocchia di Castel Bonsi conta 204 abitanti.",
    "original_title": "BONSI (CASTEL)",
    "byte_offset": 1539581
  },
  {
    "context": "",
    "title": "BONSOLAZZO",
    "body": "– Vedere ABAZIA di \nBUONSOLAZZO.",
    "original_title": "BONSOLAZZO",
    "byte_offset": 1540266
  },
  {
    "context": "(Burdinianum).",
    "title": "BORDIGNANO",
    "body": "Castello e pieve (S. \nGiovanni Battista) nella Valle del Santerno, Comunità \nGiurisdizione e circa 6 miglia toscane a libeccio di \nFirenzuola, Diocesi e Compartimento di Firenze. \nGiace nell’Appennino 5 miglia toscane a levante di \nPietramala, presso al confine Granducale dalla parte del \ncontado d’Imola. \nSignoreggiarono lungo tempo in Bordignano gli Ubaldini, \ni quali conservavano allodii in Bordignano anco nel \nsecolo XIII, rammentati nel diploma concesso a quei nobili da Federigo II, nel 1220. \nBordignano, Cà Magiore e Rio cornacchiajo, nel 1332, \nvennero all’ubbidienza della Repubblica fiorentina, la \nquale accordò a quei popoli privilegj ed esenzioni per \ndare animo agli altri schiavi degli Ubaldini d’imitarne \nl’esempio. – A conservare liberi e franchi costà i nuovi \ndistrettuali del contado fiorentino, la Repubblica ordinò la \nfondazione del castello di Firenzuola, cui sino dalla sua \norigine (1333) aggregò i Comuni di Tirli e di Bordignano, \nconcedendo loro nel tempo medesimo un civile statuto \nredatto da sei distinti giureconsulti: cioè, da Bartolommeo \nda Castelfiorentino, Coppo di Borghese, Guido di \nGuazza, Spinello da Mosciano, Benincasa Folchi, e \nLottieri da Filicaja. (P. ILDEFONSO, Delizie degli \nEruditi, T. XII). \nL’antica pieve di Bordignano era matrice di sei popoli; 1. \nS. Cristina e S. Giorgio a Castel vecchio; 2. S. Maria di \nCaburaccia, prioria; 3. S. Niccolò a Culcedra , riunito nel \n1784 al popolo di Caburaccia; 4. SS. Jacopo e Cristoforo \na Visignano ; 5. S. Lorenzo al Peglio; 6. S. Zanobi a Pietra  \nMora , ora Pietra Maltesca, annesso alla pieve. \nNel 1785 con breve del pontefice Pio VI fu staccata dalla \nDiocesi d’Imola la parrocchia di S. Andrea a Piancaldoli, \nassegnata al piviere di Bordignano, e dichiarata \nprepositura con decreto dell’Arcivescovo fiorentino del dì \n6 luglio 1788. \nLa parrocchia di Bordignano conta 318 abitanti.",
    "original_title": "BORDIGNANO",
    "byte_offset": 1540318
  },
  {
    "context": "in Val Tiberina.",
    "title": "BORGACCIANO",
    "body": "Casale e parrocchia \n(S. Lucia) nel piviere Comunità Giurisdizione e 2 miglia \ntoscane a ostro di Monterchi, Diocesi di S. Sepolcro, già \ndi Città di Castello, Compartimento di Arezzo. \nHa una popolazione di 116 abitanti.",
    "original_title": "BORGACCIANO",
    "byte_offset": 1542280
  },
  {
    "context": "in Val d’Elsa. ",
    "title": "BORGATELLO o BORGHETELLO",
    "body": "Piccolo borgo da cui prende il vocabolo la sua \nparrocchiale (S. Michele a Borgatello) nella Comunità \nGiurisdizione Diocesi e 2 miglia a ponente-maestro di \nColle, Compartimento di Siena. \nIncontrasi nell’alto piano della città di Colle sulla via di \nSan Gimignano. \nEra chiamato Borgo d’Elsa , e la sua chiesa portava il \ntitolo di S. Bartolommeo, allorché essa dipendeva dalla \nDiocesi di Volterra. \nLa parrocchia di Borgatello conta 306 abitanti.",
    "original_title": "BORGATELLO o BORGHETELLO",
    "byte_offset": 1542539
  },
  {
    "context": "",
    "title": "BORGHETTO",
    "body": "Varie borgate situate sulle più frequentate \nvie portano il solo nome di Borgo, o di Borghetto , che \nl’uno dall’altro può distinguere la Valle, e il distretto cui \nciascuno di essi appartiene. \nNoi ci limiteremo ad indicare i Borghetti che \ncostituiscono popolo, ossia che danno il nome a una \nchiesa parrocchiale.",
    "original_title": "BORGHETTO",
    "byte_offset": 1543045
  },
  {
    "context": "in Val d’Ombrone pistojese",
    "title": "BORGHETTO (S. AGOSTINO AL)",
    "body": "nel subborgo e Comunità di Porta S. Marco, \nGiurisdizione Diocesi e quasi 2 miglia toscane a levante \ndi Pistoja, Compartimento di Firenze. \n\nTrovasi sulla strada traversa fra la Via Regia pistojese del \nPoggio a Cajano e quella di Prato. – Vedere AGOSTINO \n(S).",
    "original_title": "BORGHETTO (S. AGOSTINO AL)",
    "byte_offset": 1543383
  },
  {
    "context": "in Val d’Ombrone pistojese",
    "title": "BORGHETTO DI PIUVICA (S. BASTIANO AL)",
    "body": "nella Comunità di Porta Carratica, \npievania di Piuvica, Giurisdizione e Diocesi di Pistoja, da \ncui è 4 miglia toscane a ostro, Compartimento di Firenze. \nGiace in pianura fra il torrente Stella  e il fiume Ombrone. \n– Vedere PIUVICA. \nLa parrocchia di S. Bastiano al Borghetto di Piuvica conta \n683 abitanti.",
    "original_title": "BORGHETTO DI PIUVICA (S. BASTIANO AL)",
    "byte_offset": 1543711
  },
  {
    "context": "",
    "title": "BORGHETTO sul lago Trasimeno",
    "body": "Villaggio con antica \npieve (S. Martino) nel lembo settentrionale del lago di \nPerugia sull’estremo confine del Granducato e dell’antico \nlimite diocesano di Arezzo; dal cui vescovo dipende \ntuttora la parrocchia di S. Martino al Borghetto, nella \nComunità Giurisdizione e (ERRATA: 7 migl. a ostro di \nCortona, Compartimento di Arezzo) 2 miglia toscane a \nlibeccio di Tuoro, Stato Pontificio. \nIl distretto e la popolazione di questa parrocchia è \ncompresa quasi tutta nello Stato pontificio. \nLa memoria più antica di un tale Borghetto apparisce in \nun diploma concesso nel 926 dall’imperatore Berengario \nal vescovo di Arezzo, cui confermò fra le altre \ngiurisdizioni ecclesiastiche la chiesa di S. Martino di \nBorghetto, posta sul Lago maggiore (MURAT. Ant. M. \nAevi).",
    "original_title": "BORGHETTO sul lago Trasimeno",
    "byte_offset": 1544100
  },
  {
    "context": "in Val d’Elsa.",
    "title": "BORGHETTO DI TAVARNELLE",
    "body": "La \nchiesa parrocchiale di S. Lucia al Borghetto, di cui fa \nparte il crescente Borgo di Tavarnelle, è posta nella \nsoppressa chiesa dei Francescani Conventuali al \nBorghetto, un terzo di miglio a libeccio di Tavarnelle, nel \npiviere di S. Pietro in Bossolo, Comunità Giurisdizione e \nmiglia toscane 1 e 1/2 a settentrione di Barberino di Val \nd’Elsa, Diocesi e Compartimento di Firenze. \nAl Borghetto, nel 1787, fu trasferita la già soppressa cura \ndi S. Lucia a Barberino per servire alla popolazione del \nvicino Tavernelle. – Vedere BARBERINO di Val \nd’ELSA. \nLa parrocchia di S. Lucia al Borghetto conta 991 abitanti.",
    "original_title": "BORGHETTO DI TAVARNELLE",
    "byte_offset": 1544917
  },
  {
    "context": "",
    "title": "BORGHETTO in Val di Vara",
    "body": "Villaggio sulla strada di \nGenova con posta, capoluogo di Comunità nel \nMandamento di Levanto, Provincia di Levante, Diocesi di \nSarzana, Regno Sardo. \nRisiede nella destra del fiume Vara sulle spalle dei monti \nche chiudono il seno della Spezia, da cui Borghetto è una \nposta di 12 miglia distante, un miglio toscano e mezzo a \nscirocco di Brugnato, sull’antico confine della Diocesi e \ncontado di Luni. \nLa Comunità di Borghetto è situata sul lembo occidentale \ndella Valle di Magra; il suo territorio è quasi totalmente \nalpestre, ad eccezione di poche piagge lungo il fiume \nVara, dove è stata aperta la grandiosa strada Regia di \nGenova. Da Borghetto derivò la famiglia dell’erudito Sarzanese \nAntonio Ivani, che fiorì nel secolo XV, autore dei \nCommentarj sull’assedio e resa di Volterra, dove cuoprì \nl’ufizio di cancelliere comunitativo. \nLa Comunità di Borghetto comprende una popolazione di \n648 abitanti divisa in tre parrocchie, cioè: \n \n- BORGHETTO, S. Carlo, Arcipretura, abitanti  n° 354 \n- Pogliasca, S. Maurizio, Arcipretura, abitanti n° 198 \n- Ripalta, S. Niccolò di Bari, Prepositura, abitanti n° 96 \nTotale abitanti n° 648",
    "original_title": "BORGHETTO in Val di Vara",
    "byte_offset": 1545594
  },
  {
    "context": "a Marradi.",
    "title": "BORGO (ABBADIA DEL)",
    "body": "– Vedere \nABAZIA di S. REPARATA al Bogo di Marradi.",
    "original_title": "BORGO (ABBADIA DEL)",
    "byte_offset": 1546802
  },
  {
    "context": "presso Marradi.",
    "title": "BORGO (S. ADRIANO AL)",
    "body": "– Vedere ADRIANO (S.)",
    "original_title": "BORGO (S. ADRIANO AL)",
    "byte_offset": 1546892
  },
  {
    "context": "in Mugello.",
    "title": "BORGO DI S. AGATA",
    "body": "– Vedere AGATA \n(S.) al CORNOCCHIO.",
    "original_title": "BORGO DI S. AGATA",
    "byte_offset": 1546960
  },
  {
    "context": "presso Pistoja.",
    "title": "BORGO (S. AMATO AL)",
    "body": "– Vedere MATO (S.) in Val d’Ombrone pistojese.",
    "original_title": "BORGO (S. AMATO AL)",
    "byte_offset": 1547033
  },
  {
    "context": "",
    "title": "BORGO DEGLI ARMENI A LIVORNO",
    "body": "– Vedere LIVORNO.",
    "original_title": "BORGO DEGLI ARMENI A LIVORNO",
    "byte_offset": 1547126
  },
  {
    "context": "in Versilia.",
    "title": "BORGO di BRANCALIANO",
    "body": "– Vedere BRANCALIANO.",
    "original_title": "BORGO di BRANCALIANO",
    "byte_offset": 1547182
  },
  {
    "context": "in Val di Nievole (Boyanum et Bujanum Castrum).",
    "title": "BORGO A BUGGIANO",
    "body": "Grosso borgo alla base meridionale \ndel poggio, su cui risiede l’antico castello omonimo, detto \nBuggiano alto , capoluogo di Comunità, residenza di un \nPotestà, nella Diocesi di Pescia, già di Lucca, \nCompartimento di Firenze. \nGiace quasi nel centro della Val di Nievole, attraversato \ndalla strada Regia lucchese, nel grado 28° 23’ 5” di \nlongitudine 43° 41’ di latitudine, 3 miglia toscane a \nscirocco di Pescia, 13 miglia toscane a levante di Lucca, \n17 a greco di Pisa, 32 a ponente maestro di Firenze. \nLe prime vicende storiche del Borgo a Buggiano sono \ntalmente collegate con quelle del sovrastante castello, che \nnon si può parlare di uno tralasciando l’altro. \nLa storia del Castello di Buggiano alto, che Boyano nei \nsecoli bassi appellavasi, comincia a conoscersi verso il \nmille. \nVi acquistarono podere e giurisdizione feudale i nobili di \nMaona e di Castiglion vecchio, ossia del Colle presso \nBuggiano, ai quali dinasti appartenne quel Sigifredo figlio \ndi Teudegrimo, cui negli anni 991, 1003, 1014 e 1021 \nGherardo e Grimizzo vescovi di Lucca accordarono a \ntitolo di enfiteusi case e terreni presso Massa del Cozzile. \nNascevano dal nominato Sigifredo i due fratelli Sismondo \ne Guido, che nel 1038 fondarono accosto al loro castello \ndi Buggiano alto la Badia di S. Maria, S. Michele e S. \nPietro, destinandola ai monaci Benedettini. \nRiccamente dotata, e ben presto accolta sotto la direzione \ndel vescovo Anselmo successore di Alessandro II, fu la \nstessa badia dichiarata immune dalla potestà secolare e in \ngran parte da quella del pievano di Massa, dal quale allora \nBuggiano con tutto il suo distretto dipendeva. Imperocché \nil vescovo sopra nominato, sino dal 1075, decretò, che il \npievano di Massa Buggianese dovesse rilasciare a favore \ndel monastero di Buggiano la massima parte dei diritti di \nstola e delle decime dovute dal popolo. La quale \nconcessione venne anco confermata con sentenza emanata \nin Lucca li 14 settembre 1113 dal cardinal legato della S. \nSede. (PUCCINELLI, Cron. della Abbadia fior.). \nI torbidi che insorsero dopo la morte del IV Arrigo \nimperatore, avendo involto l’Italia fra scismi e guerre di \npartito, ne risentì pure danno il castello di Buggiano, tosto \nche fu assalito e disfatto, nel 1128, insieme col monastero \nda una mano di armati Lucchesi. A riparare a tanta rovina \nconcorsero le generose prestazioni di Uberto vescovo di \nLucca, siccome lo prova un istrumento del 1135 da esso \nlui sottoscritto mentre visitava quel monastero. (ARCH. \nARCIV. LUCCH.). \nNel tempo che l’imperatore Federigo I adoperava ogni \nforza per soffocare lo spirito d’indipendenza a cui tendeva \nogni parte dell’alta Italia e della Toscana, concedeva ampj \nprivilegi di vassallaggio ai suoi fedeli per averli al suo \npartito. Fra i tanti nobili di contado favoriti dal \nBarbarossa, vi furono anco quelli del nostro Buggiano, i \nquali impetrarono da esso lui un diploma dato in \nPontremoli li 29 agosto 1167 anno 14 del suo regno in \nItalia. In virtù di ciò ebbero i dinasti di Maona (castello \ndistrutto fra Buggiano e Monte Catini) la regalia del \npedaggio di 26 denari per ogni bestia carica che \nattraversare volesse il territorio di Buggiano. (LAMI, \nHoedep.) \nStette Buggiano sotto il dominio della Signoria di Lucca \nsino a che, nel 1329, esso e molti altri paesi della Val di  \nNievole ebbero presidio e governo fiorentino. Fu allora il \ncastello di Buggiano destinato capoluogo di tribunale con \nresidenza di un capitano. Ed era forse il primo giusdicente \nfiorentino quel Bindo Buondelmonti, che i Buggianesi, \nnel settembre del 1330, consegnarono con la loro Terra \nalle genti di Gherardino Spinola signore di Lucca. \nOccupato a vicenda, ora dalle genti fiorentine, ora dalle \ntante masnade di tanti altri pretendenti di Lucca, \nBuggiano con tutti i castelli di quei contorni restò \nstabilmente riunito al territorio della Repubblica di \nFirenze, mediante la pace fra i Pisani, i Lucchesi e i \nFiorentini, ratificata nel 1342. \nNel 1430 Buggiano fu momentaneamente occupato \ndall’oste milanese condotto dal Conte Francesco Sforza in \nsoccorso dei Lucchesi nuovamente assediati dai \nFiorentini. Ma l’eccidio maggiore del Borgo a Buggiano \nfu nel giugno del 1496, all’occasione che una compagnia \ndell’esercito veneziano penetrata dal Val d’Arno pisano in \nVal di Nievole non senza ostacoli assalì, saccheggiò e \nmise a fuoco il Borgo, il Castello, e il vicino villaggio di \nStignano. (AMMAN. Istor. Fior.). \nFrattanto le chiese di Buggiano alto e del Borgo, con tutti \ni privilegi accordati alla prenominata Badia e ai loro \npatroni, mancarono, sino verso il 1340, di battistero. Per la quale cosa durante la guerra di Lucca (1329-1342) \nle Comunità e popoli del distetto di Buggiano e di Colle \nBuggianese, avendo esposto alla S. Sede che le guerre, la \ndifficoltà e lunghezza del viaggio impedivano di ricevere i \nsacramenti dal loro parroco, che era il pievano di Massa \nBoyanese, Diocesi di Lucca, il pontefice accordò loro \nfacoltà di erigere nella Badia dei Benedettini di S. Maria \ndi Buggiano il fonte battesimale, di instituirvi un \ncappellano secolare ad oggetto di amministrare il primo, e \nl’ultimo sacramento a quei popoli, con l’onere a questi di \npagare in ricompensa all’antico parroco e pievano l’annuo \ntributo di un moggio di grano. (ARCH. DIPL. FIOR. \nCarte di S. Michele in Borgo di Pisa). \nEstinte le guerre nacque la questione, se i popoli \nprenominati dovessero continuare il designato tributo. A \nfavore dei medesimi pronunziò sentenza una commissione \nnominata dal vescovo lucchese, confermata dal pontefice \nClemente VI, siccome apparisce da una bolla data in \nAvignone li 7 gennajo 1346. (ARCH. DIPL. FIOR. l.c.). \nA questa età pertanto ci richiama l’antico battistero di \nmarmi nella Badia di Buggiano alto, vale a dire durante il \ntempo, in cui il paese era occupato militarmente dalla \nRepubblica fiorentina, innanzi che fosse incorporato, \nmediante il trattato del 1342, al contado di Firenze. \nNel 1362 la Badia di Buggiano fu destinata in commenda \nda Urbano V, e in seguito da altri pontefici a diversi \nindividui secolari, sino a che Oddone Altoviti abate \ncommendatario, nel 1510, la rinunziò a un di lui fratello \nmonaco nella Badia fiorentina, alla quale ultima, per \nbreve di Leone X del 2 luglio 1514, fu definitivamente \nincorporata. – Frattanto che i commendatarj percepivano i \nfrutti e decimavano i fondi di quest’Abbadia, l’edifizio \ncadeva in tal abbandono, che nel 1460 minacciava da ogni \nparte rovina. Per riparare a ciò, fu creata un’Opera \neconomica, alle cure della quale devesi ripetere la chiesa \nAbaziale a tre navate tuttora esistente in Buggiano alto, di \nbuone pitture e di altri sacri arredi corredata. \nDopoché l’Abbadia di Buggiano trovossi decorata del  \nfonte battesimale, e conseguentemente a ciò indipendente \ndall’antica pieve di Massa, fu imitato il suo esempio dagli \naltri popoli del contado stesso dov’ebbero dominio i \nsignori di Buggiano e di Maona, e segnatamente da quelli \ndel Borgo, di Colle Buggianese e di Stignano, i quali tutti \nriconobbero per loro chiesa matrice la nuova pieve di S. \nMaria, sino a che le loro cappellanie non furono pur esse \ndecorate del battistero. \nQuella di S. Pietro al Borgo a Buggiano è adorna di buoni \nquadri della scuola fiorentina. Essa fu riedificata nel 1773, \nma non ampliata a sufficienza per accogliervi la crescente \nsua popolazione, la quale dentro e fuori del Borgo con \nnuove abitazioni e fabbriche manifatturiere da ogni lato si \nestende e trabocca. – Vedere il Quadro comparativo in \ncalce all’articolo. \nNel Borgo a Buggiano avvi un monastero di Benedettine, \ne fuori del Borgo dal lato australe il soppresso convento \ndegli Agostiniani con chiesa intitolata a S. Maria della \nSelva. \nComunità di Buggiano . – Il territorio comunitativo di \nBuggiano è formato da una lunga fetta di suolo che \nappoggia la punta superiore alla sommità de’monti del \nCozzile, e l’estremità inferiore nel padule di Fucecchio; in \nuna lunghezza di circa 10 miglia da settentrione a ostro-\nscirocco, mentre di poco oltrepassa due miglia toscane \nnella sua maggiore lunghezza da levante a ponente, che in \nalcuni punti è appena di un miglio. Tutta la sua superficie \nabbraccia 12325 quadrati, dei quali 376 sono occupati da \ncorsi d’acqua e da strade. Soggiornano in questo spazio \n9135 abitanti, vale a dire 571 individui per ogni miglio \nquadrato di suolo imponibile. \nConfina con otto Comunità. A ostro scirocco con quella \ndi Fucecchio, mediante il padule omonimo che attraversa \ninsieme con essa mezzo miglio sotto il fosso del Callone \nsino al Canalnuovo del Capannone . Di là volgendo a \nlibeccio entra nella via del Cerro , dove incontra il \nterritorio comunitativo di Uzzano, col quale risale verso \nmaestro alla strada rotabile delle colmate della Regia \nTenuta del Capannone, poscia lungo il fosso Uzzanese \nsino al fiume della Pescia nuova, che cavalca allo sbocco \ndel rio Torto per dirigersi e attraversare la strada Regia \npistojese, mezzo miglio a ponente del Borgo a Buggiano. \nDi costà sale il fianco occidentale del poggio di Stignano, \ne quindi quello di Malocchio, presso cui abbandona la \nComunità di Uzzano e trova il territorio comunitativo \ndella città di Pescia. Al fianco di esso sormonta il poggio \ndi Agnanello, sulla cui cresta per il tragitto di circa un \nmiglio attesta con la Comunità di Vellano. Dal qual crine, \npiegando da maestro a settentrione e quindi a greco, \nriscende dal lato orientale il monte di fronte alla \nComunità di Massa e Cozzile, con la quale si accompagna \nnella pianura, tagliando nuovamente la strada Regia \npistojese circa un miglio a ponente del suo capoluogo, e \ndi là per la strada di Carpinocchio  ritorna verso la Pescia \nnuova, luogo la quale dopo mezzo miglio trova la \nComunità di Montecatini. Con questa il territorio di \nBuggiano confina sino al ponte di Grazzini, dove subentra \nla Comunità detta delle due Terre, di Monsummano, cioè, \ne di (ERRATA : Monte Vettorini) Monte Vettolini, \nmediante il canale della Regia Tenuta del Terzo. Entra \nquindi per il canale nel padule, dove incontra la Comunità \ndi Lamporecchio, che abbandona dopo mezzo miglio, \nvolgendosi a scirocco dentro il padule stesso sotto al fosso \ndel Callone, dove ritorna a confine la Comunità di \nFucecchio. \nFra le strade rotabili, oltre quella Regia che attraversa per \nun miglio e mezzo il territorio di Buggiano, avvi quella \ncomunitativa che staccasi dal Borgo e tosto diramasi in \ndue, una delle quali per Ponte Buggianese guida al \nCapannone sul padule, e l’altra per la Chiesina Uzzanese \nal Galleno, dove entra nella via Francesca o Lucchese. \nBrevissimi sono i tronchi di vie carreggiabili che dalla \nstrada Regia salgono al Castello di Buggiano e al Colle. \nL’antico cammino tracciato per il giogo di Agnanello allo \nspedale della Croce Brandelliana, che di là per Vellano \nscende in Val di Lima, può dirsi attualmente appena \npraticabile dalle bestie a soma. \nIn mezzo a tanta copia di acque stagnanti e fluenti nel \nterritorio di Buggiano, non ha origine costà verun fiume o \ntorrente di qualche considerazione, mentre quelli della \nPescia nuova e vecchia, che costituiscono i maggiori corpi \ndi acqua, in cui si vuotano quasi tutti i rivi, botri e fossi \ndel Buggianese distretto, derivano da sorgenti più remote. \nLa natura fisica del suolo che riveste la parte montuosa a \nsettentrione del capoluogo, appartiene alle rocce \nstratiformi appenniniche, coperte sui fianchi da ciottoli della stessa indole, mentre la pianura è un fondo palustre \ncolmato dall’arte, che ha convertito quei malsani marazzi \nin fertilissime campagne e in sempre crescenti \ncoltivazioni. \nLe Reali Tenute del Terzo e del Capanone, quella famosa \ndi Bellavista (oltre molti altri poderi) sono sorte fra mezzo \nai pantani per opera delle colmate delle due Pescie. – \nVedere BELLAVISTA di BORGO BUGGIANO, \nCAPANNONE e PADULE di FUCECCHIO. \nIl bonificamento del suolo, lo scolo più regolare delle \nacque, la deviazione di alcune polle minerali, e più che \naltro la popolazione vistosamente aumentata, hanno \ncontribuito a migliorare costà le condizioni fisiche ed \neconomiche della terra, dell’aria e degli abitanti. Basta \ndire che nella parrocchia di S. Michele al Ponte \nBuggianese, stata eretta fra le colmate dopo il secolo XVI, \nesiste attualmente una popolazione superiore a quella di \ntutte insieme le parrocchie comprese nella Comunità di \nBuggiano. \nI principali prodotti che si raccolgono nella parte \nmontuosa consistono in olio, vino e frutti di eccellente \nqualità. I contorni del capoluogo abbondano di ortaggi; \npiù lungi d’estesissimi campi di frumento, di mais, di \npiante filamentose, o di prati contornati da doppie linee di \nalberi lungo gli argini dei fossi di scolo. \nMa uno degli articoli più importanti dell’industria agraria \nnasce dalla diligenza, con cui si coltivano e si potano i \ngelsi, e dalla premura che costà si adopera nella \ncoltivazione dei filugelli. \nVeramente in cotesta Valle può dirsi che non vi abbia \nterrazzano, pigionale o colono, possidente o bracciante, il \nquale non prenda ad alimentare qualche stoja di bachi da \nseta. \nI triplici mercati settimanali che si tengono nel Borgo a \nBuggiano alla stagione dei bozzoli, le molte caldaje messe \nin attività per la trattura della seta, provano abbastanza \nquali vistosi lucri apportare debba ai Buggianesi la \ncoltivazione del gelso, e la cura del prezioso verme che \ndelle sue foglie fa seta. \nCon regolamento speciale del 23 gennajo 1775 \nsull’organizzazione della Comunità di Buggiano fu \nordinato, che il suo territorio fosse il complesso degli \ninfrascritti popoli; cioè: 1. S. Maria Maggiore a Buggiano \nalto; 2. S. Pietro del Borgo a Buggiano; 3. S. Andrea di \nStignano ; 4. S. Lorenzo del Colle; 5. S. Michele del Ponte \nBuggianese.  \nDopo quest’epoca il giusdicente di Buggiano dall’antico \npretorio, situato nel superiore Castello, venne col suo \ntribunale a risedere nel Borgo di Buggiano. – È una \nPotesteria di prima classe, che estende la sua giurisdizione \ncivile alla Comunità di Buggiano e a quella di Massa a \nCozzile. \nPer le cause criminali e gli atti governativi vi sopravvede \nil vicario Regio di Pescia. \nIl cancelliere Comunitativo è di 4 classe. Esiste nel Borgo \na Buggiano la cancelleria riunita a quella di Massa e \nCozzile; in Pescia l’uffizio di Esazione del Registro e \nl’Ingegnere di Circondario; la Conservazione delle \nIpoteche e la Ruota sono in (ERRATA: Pistoja) Firenze. \nLa Comunità mantiene un medico, un chirurgo e un \nmaestro di scuola, sia nel capoluogo quanto ancora nel \ncastello di Buggiano e al Ponte Buggianese. Due altri \nmaestri di scuola sono mantenuti a Stignano e al Colle. \nI mercati settimanali del Borgo sono di gran concorso per \ngrano, bestiami, varj generi di vettovaglie e mercerie. Essi \ncadono nel giorno di (ERRATA: mercoledì) martedì. \nQuelli destinati alla vendita de’bozzoli succedono tre \nvolte la settimana, nel lunedì, mercoledì e venerdì. \nVi si tiene da poco tempo una fiera nel giorno 26 luglio, \nla quale soleva prima tenersi nel prato della grandiosa \nvilla di Bellavista. \nFra gli uomini di un qualche nome nativi di questa \ncontrada, dovendo tacere dei viventi, non se ne conta \nalcuno che valga in merito il cancelliere fiorentino \nColuccio Salutati di Stignano. \nFu nei campi di Buggiano attraversati dal torrente Burra , \ndove seguì nel 1315 la sanguinosa battaglia data da \nUguccione della Faggiuola all’esercito Fiorentino, e alla \nparte Guelfa di tutta la Toscana. – E fu nella Badia di \nBuggiano, dove un solo sepolcro accolse gli estinti figli \ndei due capitani nemici, Carlo nipote di Roberto re di \nNapoli, e Francesco di Uguccione della Faggiuola. \n(LELMI, Cron. S . Miniat.). \n \nQUADRO della popolazione della Comunità di \nBUGGIANO a tre epoche diverse \n \n- nome del luogo: BORGO A BUGGIANO, titolo della \nchiesa: S. Pietro (Pieve), abitanti anno 1551: n° 320, \nabitanti anno 1745: n° 1045, abitanti anno 1833: n° 1677 \n- nome del luogo: Buggiano alto, titolo della chiesa: S. \nMaria Maggiore (Pieve), abitanti anno 1551: n° 840, \nabitanti anno 1745: n° 425, abitanti  anno 1833: n° 408 \n- nome del luogo: Colle Buggianese, titolo della chiesa: S. \nLorenzo (Pieve), abitanti  anno 1551: n° 539, abitanti \nanno 1745: n° 828, abitanti anno 1833: n° 617 \n- nome del luogo: *Malocchio, titolo della chiesa: SS. \nMichele e Frediano (Rettoria), abitanti anno 1551: n° -, \nabitanti anno 1745: n° -, abitanti anno 1833: n° 186 \n- nome del luogo: Ponte Buggianese, titolo della chiesa: \nS. Michele (Rettoria), abitanti  anno 1551: n° -, abitanti \nanno 1745: n° 3133, abitanti anno 1833: n° 5389 \n- nome del luogo: Stignano, titolo della chiesa: S. Andrea \n(Pieve), abitanti  anno 1551: n° 511, abitanti anno 1745: \nn° 382, abitanti anno 1833: n° 586 \n \n- totale abitanti  anno 1551: n° 2210 \n- totale abitanti  anno 1745: n° 5813 \n \nFrazioni di popolazione provenienti da parrocchie situate \nfuori della Comunità di BUGGIANO \n \n- nome del luogo: Chiesina Uzzanese, titolo della chiesa: \nS. Maria della Neve; comunità in cui è posta: Uzzano; \nabitanti anno 1833: n° 48 \n- nome del luogo: Traversagna, titolo della chiesa: SS. \nConcezione; comunità in cui è posta: Massa e Cozzile; \nabitanti anno 1833: n° 224 \n \n- TOTALE abitanti  anno 1833: n° 9135 \n \nN. B. L’asterisco * avverte che una porzione di quel \npopolo è compresa in altre Comunità. \n  \nBORGO DE’CAPPUCCINI a Livorno. Grandioso e \npopolatissimo subborgo fuori di Porta Cappuccini, nella \nparrocchia di S. Jacopo a Acquaviva. – Vedere \nACQUAVIVA (S. Jacopo a) e LIVORNO.",
    "original_title": "BORGO A BUGGIANO",
    "byte_offset": 44455
  },
  {
    "context": "nel piano di Sesto, nel Val d’Arno fiorentino",
    "title": "BORGO DI CASTELLO",
    "body": "fra Quarto e Castello, nella Comunità \nGiurisdizione e 3 miglia toscane a scirocco di Sesto, \nDiocesi e Compartimento di Firenze. \nÈ un lungo borghetto ininterrottamente fiancheggiato da \ncase di artigiani e da qualche villetta sulla strada Regia \nche a Sesto biforca per Prato e per Barberino di Mugello.",
    "original_title": "BORGO DI CASTELLO",
    "byte_offset": 1565136
  },
  {
    "context": "",
    "title": "BORGO DI CETICA",
    "body": "– Vedere CETICA (S. ANGELO a).",
    "original_title": "BORGO DI CETICA",
    "byte_offset": 1565517
  },
  {
    "context": "nel Val d’Arno casentinese ",
    "title": "BORGO ALLA COLLINA",
    "body": "sulla strada provinciale che dalla Consuma per il Borgo \nalla Collina scende nella Valle alla confluenza del torrente \nSolano per dirigersi, a destra, verso Poppi e Bibbiena, a \nsinistra, a Pratovecchio e Stia. È un villaggio quasi nel \ncentro del Casentino sopra la schiena di un poggio situato \n710 braccia sopra il Mediterraneo; di decenti case fornito, \ncon parrocchia (S. Donato) filiale della pieve di Romena, \nnella Comunità Giurisdizione e circa un miglio toscano a \ngreco di Castel S. Niccolò, Diocesi di Fiesole, \nCompartimento di Arezzo. \nFu signoria dei conti Guidi del ramo di Battifolle e Poppi, \nai quali apparteneva quel conte Roberto amico del \nPetrarca, che assegnò in dote il villaggio di Borgo alla \nCollina a Elisabetta sua figlia e moglie di Giovanni di \nCante Gabrielli da Gubbio. Alla quale contessa riferisce \nun atto pubblico del 1392, allorchè la Repubblica \nfiorentina la prese sotto l’accomandigia insieme col \ncastello e distretto di Borgo alla Collina, sua vita durante, \ncon patto di cessione alla Repubblica, che il Borgo alla \nCollina incorporò al contado di Firenze nell’anno 1441. \n(AMMIR. Istor. fior.). \nLa torre antica, oggi casa dei signori Gatteschi, \nprobabilmente rammenta l’antico palazzo o casa-torrita, \ncui davasi il grandioso titolo di Castello. \nCi richiama a’tempi di quella contessa l’edificazione della \nchiesa parrocchiale e della tavola ch’essa fece collocare \nnel 1423 all’altare di S. Caterina. \nMa l’anticaglia più rimarchevole di Borgo alla Collina è il \ncadavere di Cristofano Landino, il quale senza concia \nartificiale anco nelle parti più delicate assecchito e \nincorotto si conserva in un ignobile cassone fuori di un \nnobilissimo cenotafio fatto erigere 30 anni fa da un \nillustre e pio passeggere, il cardinale (ERRATA: Dopuy) \nDespuy, per riporvi i resti di quel famoso Cancelliere \nfiorentino. \nLa parrocchia del Borgo alla Collina conta 360 abitanti.",
    "original_title": "BORGO ALLA COLLINA",
    "byte_offset": 1565573
  },
  {
    "context": "(Castrum de Rivo Cornoclario).",
    "title": "BORGO A CORNACCHIAJA",
    "body": "Borghetto con torre e antichissima pieve \nnella Valle del Santerno alla base settentrionale \ndell’Appennino di Firenzuola, nella di cui Comunità e \nGiurisdizione è situato, due miglia toscane a ponente di \nFirenzuola, Diocesi e Compartimento di Firenze. \nGiace il medesimo alla destra del fiume Santerno \nsull’ingresso di un profondo vallone, formato da due \nsproni dell’Appennino orientale della Futa (Castel \nGuerrino e Fonte Manziana), per dove si apre un varco \ndalla Valle del Santerno in quella della Sieve, dove esiste \nun’antica strada maestra praticata innanzi che la \nRepubblica fiorentina ordinasse, nel 1361, quella del \ngiogo di Scarparia per scansare l’altra dominata dai \npotenti Ubaldini signori di Cornacchiaja. \nRestano tuttora le vestigie dell’antico selciato di quella \nvia sul dorso do Fonte Manziana , presso al cui varco \neravi un albergo, attualmente detto la Cà Bruciata. \nFu in cotesta strada maestra non lungi dal Borgo a \nCornacchiaja, dove gli uomini del vicino castello di \nCastro con altri sgherri degli Ubaldini, nell’anno 1307, \naffrontarono e misero a tortura, per ordine del cardinale \nNapoleone Orsini, l’ambasciatore Niccolò Buonvicini, \ninviato dai Bolognesi in Toscana. (GHERARDACCI, \nStor. Bologn.) – Forse a questa stessa via volle riferire \nMatteo Villani, quando disse, che in coteste parti fu \nsvaligiato dagli Ubaldini un ricco negoziante fiorentino, \nmentre tornava (anno 1348) da Avignone in patria. \nLa menzione più antica del Borgo di Cornacchiaja mi \nparve quella riportata dagli Annalisti Camaldolensi sotto \nl’anno 995 (20 dicembre), all’occasione di una promessa \nfatta fra alcuni signori dell’Appennino del Mugello e Rio \nCornacchiajo  rapporto alla cessione di una porzione del \ncastello e chiesa di Rifredo, delle corti di Frena, di \nCasanuova e del castello di Rio Cornacchiajo . Un altro \nistrumento di vendita di beni fu rogato nel 1021 in Castro \nRio Cornoclario, Comitatu florentino. Nello steso castello \ndi Rio Cornacchiajo  fu stipulato quattro anni dopo (anno \n1025) un altro contratto concernente la cessione di vari \npossessi nel piviere di Cornacchiaja, fatta da un Gherardo \ndi Suarizzo a favore di un figlio di Pagano. (f. degli \nUbaldini di Susinana). Il Castello di Rio Cornacchiajo  fu \naggregato al contado fiorentino nel 1332, allorché quei \npopoli ebbero i loro primi statuti comunitativi. – Vedere \nBORDIGNANO e FIRENZUOLA. \nLa sua pieve di S. Giovanni Batista è di antico padronato \nnel capitolo della Metropolitana. Essa, innanzi l’erezione \ndel piviere di Firenzuola (1829), era matrice di 10 popoli: \n1. S. Giovanni Batista di Firenzuola , prepositura, eretta in \npieve nel 1829; 2. S. Bartolommeo alle Valli; 3. S. Jacopo \na Castro ; 4. S. Martino a Castro ; 5. S. Matteo al \nCovigliajo ; 6. S. Michele a Casanuova; 7. S. Maria a \nFrena, ora del piviere di Firenzuola; 8. S. Maria di \nRifredo (ora del piviere di Firenzuola); 9. S. Pietro di \nSantermo (ora del piviere di Firenzuola); 10. S. Pietro, già \nBadia di Moscheta (ora del piviere di Firenzuola). \nLa pieve del Borgo di Cornacchiaja conta 382 abitanti.",
    "original_title": "BORGO A CORNACCHIAJA",
    "byte_offset": 1567572
  },
  {
    "context": "nella Valle dell’Arno fiorentino. ",
    "title": "BORGO S. DONNINO",
    "body": "Lunga borgata che fiancheggia la strada Regia pistojese \nalla destra dell’Arno fra Poggio a Cajano e Firenze. Da \nessa prende il titolo la chiesa parrocchiale di S. Donnino, \nnella Comunità e mezzo miglio toscano a ponente della \npieve di S. Martino a Brozzi, Giurisdizione e 4 miglia toscane a libeccio di Sesto, Diocesi e Compartimento di \nFirenze, che è 5 miglia toscane a levante. \nSi può arguire dell’antichità di questo popolo da un \nistrumento fatto in Quaracchi, nell’agosto dell’anno 866, \nappartenente ai nobili Mazzinghi di Firenze, che in quella \nremota età ebbero e conservarono sino ai tempi nostri il \ngiuspadronato della chiesa di S. Donnino a Brozzi. Fu in \norigine un semplice monastero, ossia pubblico oratorio, \ndipendente dal piviere di S. Giuliano a Settimo, innanzi \nche fosse eretto in chiesa parrocchiale assegnata al piviere \ndi S. Martino a Brozzi, siccome lo era già nel secolo XI. \nRiedificata in più ampia forma e riccamente dotata dagli \neredi Mazzinghi, la chiesa di S. Donnino fu sottoposta \nimmediatamente alla S. Sede sino a che il preposto del \ncapitolo fiorentino la richiese ed ottenne nel 1046 dal \npontefice Gregorio VI, siccome apparisce da una bolla \ndata in Laterano li 18 febbrajo anno primo del suo \npontificato. Con la quale bolla si concede la chiesa di S. \nDonnino posta juxta fluvium Arnum in territorio plebis S. \nMartini in Brozo  a Rolando preposto del capitolo \nfiorentino e ai suoi successori, con dovere retribuire alla \nS. Sede l’annua pensione di un soldo di oro. \nUn secolo dopo per altro il padronato della stessa chiesa \nfu reclamato dai Mazzinghi, ai quali Adriano IV lo \nrestituì, e il legato Apostolico cardinale Pandolfo Mosca \ncon sentenza data in Prato nel 1198 ai medesimi \nconfermò. \nSe non che le ricche sue entrate non sempre servirono a \nfavore di quel popolo, mentre vennero più volte assegnate \nin prebenda a prelati e cardinali, fra i quali Benedetto \nAccolti di Arezzo, cui rife risce una inscrizione esistente \ntuttora sulla facciata della stessa chiesa di S. Donnino. \nS. Donnino a Brozzi conta 1680 abitanti.",
    "original_title": "BORGO S. DONNINO",
    "byte_offset": 1570761
  },
  {
    "context": "",
    "title": "BORGO di S. FIORA al Ponte a Elsa",
    "body": "– Vedere BASTIA \nnel Val d’Arno inferiore.",
    "original_title": "BORGO di S. FIORA al Ponte a Elsa",
    "byte_offset": 1572937
  },
  {
    "context": "",
    "title": "BORGO S. JACOPO D’ACQUAVIVA",
    "body": "– Vedere ACQUAVIVA (S. JACOPO d’).",
    "original_title": "BORGO S. JACOPO D’ACQUAVIVA",
    "byte_offset": 1573024
  },
  {
    "context": "in Val di Sieve.",
    "title": "BORGO S. LORENZO",
    "body": "Terra la più \npopolata e di maggior traffico di tutto il Mugello, \ncapoluogo di Comunità, residenza di un Potestà nel \nVicariato di Scarperia, Diocesi e Compartimento di \nFirenze. \nRisiede in pianura quasi nel centro della Valle alla destra \ndel fiume Sieve, un quarto di miglio discosta dal ponte \nche lo cavalca, sulla strada provinciale che sale \nl’Appennino di Casaglia, e per la Valle del Lamone \nconduce a Marradi e a Faenza a un’elevatezza di 315 \nbraccia sopra il livello del Mediterraneo. Trovasi nel \ngrado 29° 71’ di longitudine e  43° 57’ 6” di latitudine, 15 \nmiglia toscane a settentrione di Firenze, 19 a greco di \nPrato. \nHa dato il nome al paese la sua stessa chiesa plebana, di \ncui si conserva la più antica memoria in un contratto \nenfiteutico fatto, li 5 agosto dell’anno 941, nella corte e \nchiesa di S. Lorenzo in Mugello, judiciaria florentina, \nquando Raimbaldo vescovo di Firenze diede a livello ai \nfigli di Atriperto alcune corti e sostanze poste nei pivieri \ndi S. Cresci, di S. Giovanni Maggiore, di S. Lorenzio in \nMugello e a Susinana per l’annuo canone di 12 denari di \nargento. \nPochi anni dopo (1076, 28 dicembre) in una bolla di \nGregorio VII al preposto del capitolo fiorentino si nomina \nil castello della pieve del Borgo S. Lorenzo con altri \nluoghi stati ceduti ai canonici dal vescovo Gherardo \ninnanzi che sedesse nella cattedra di S. Pietro sotto il \nnome di Niccolò II. \nInfatti sino dalla sua origine il territorio del Borgo S. \nLorenzo apparteneva in gran parte ai vescovi di Firenze, \nche inviavano costà un amministratore economico e civile \ncon il titolo di capitano, di rettore, o di giusdicente, sotto \nla protezione però della Repubblica fiorentina e del suo \npotestà. Al quale diritto di elezione cominciò a prendere \nparte anche il popolo del Borgo mediante una concordia \ndel 1227, per la quale il vescovo riservossi la nomina del \npotestà ogni quattro anni, lasciando al popolo la libertà di \nscegliere negli altri tre anni il proprio giudice. \nNon ostante ciò il vassallaggio dei Borghigiani verso il \nloro signore continuò per tutto il secolo XIII; di che ne fa \nprova solenne un ordinamento fatto li 20 dicembre 1239 \nda Ubaldino della Pila potestà del Borgo S. Lorenzo eletto \ndal vescovo Ardingo, e approvato dalla Università del \nBorgo S. Lorenzo, quando questa si obbligò di non \nerigere case né torri alte più di 15 braccia dal suolo, né di \nfabbricare alcuna sorta di abitazione senza licenza del \nvescovo suo signore. \nCome feudatarj della chiesa fiorentina, per molti possessi \nda essa provenienti, giuravano ai sui vescovi vassallaggio, \nnel 1299, gli Ubaldini della Pila, di Senni, Tano da \nCastello (di Lutiano) ed altri signorotti di quella \nconsorteria. (LAMI, Mon. Eccl. Flor.). \nLa potestà temporale dei vescovi fiorentini sopra molti \npaesetti e castellucci della loro diocesi andava a \nillanguidire a proporzione del vigore che prendeva in \nToscana il sistema di libertà e l’influenza politica del \nComune di Firenze. Il quale di protettore divenne esso \nstesso arbitro ad onta di tanti feudatarj e baroni da ogni \nlato sparsi in mezzo al suo territorio. – Le guerre accese \nsul cadere del secolo XIII e nel susseguente fra la \nRepubblica fiorentina e gli Ubaldini, come quelli, che \nda’visconti del Vescovado si erano resi tiranni assoluti \ndella maggior parte del Mugello, obbligarono la Signoria \na guarnire di torri anco il Borgo S. Lorenzo, nel tempo \nche vicino ad esso circondavasi di mura castellane, di \nfossi e di steccati il castello S. Barnaba, che ebbe poi \nnome di Scarperia. \nLa discesa in Mugello accaduta nel 1303 per parte dei \nfuoriusciti Ghibellini, mentre tentavano di sorprendere e \nsovvertire l’ordine dello stato in Firenze, e quella che \navvenne dopo per parte dell’esercito dell’arcivescovo di \nMilano, indusse i Fiorentini, nel 1351, a munire di \nmigliori ripari e di più validi presidj anco il Borgo S. \nLorenzo; in grazia dei quali poté difenderlo dalle \naggressioni del nemico, mentre tentava nel suo distretto la \nfamosa giornata di Pulicciano. \nLa pieve di S. Lorenzo non solamente diede il titolo alla \ncospicua terra che la rinchiude, ma da essa dipendevano i \npiù numerosi possessi territoriali della stessa Comunità; i \nquali, o per effetto di enfiteusi, o per dono, o per vendita, o per altri titoli, nei secoli intorno al mille, alla mensa \nvescovile erano pervenuti. \nÈ un vasto tempio a tre navate con sette archi a sesto \nintero e sei pilastri per parte, di pietrame squadrato con \nfinestre strette a guisa di feritoja, fabbricato dopo la metà \ndel secolo XIII, siccome apparisce da un’iscrizione \nmurata nella tribuna, che segna l’anno 1263 col nome del \npievano di quel tempo. \nPosteriormente fu innalzata un’altissima torre della figura \ndi un mezzo dodecagono tagliato da un diametro, che \nposa sopra l’arco della tribuna, mentre i sei lati girano \nintorno al segmento di cerchio che chiude il presbiterio. \nLa quale torre ad uso di campanile fu opera posteriore, \nprobabilmente contemporanea ai primi risarcimenti della \nstessa chiesa, nel 1316, effettuati innanzi che fosse \nbarbaramente coperto da intonaco l’interno pietrame, \navendo conservato intatta unicamente la tribuna e la \nesterna facciata. – Fu emanato nella canonica di questa \nchiesa, nel marzo 1147, un decreto del vescovo fiorentino \nGottifredo dei conti di Capraja a favore del monastero di \nS. Pietro a Luco in Mugello, e nel 1185 (6 maggio) un \nbreve del pievano arcidiacono del Borgo S. Lorenzo. \n(ANNAL. CAMALD. e ARCH. DIPL. FIOR.). \nIl giuspadronato di questa pieve, essendo stato ceduto nel \n1543 con l’annuenza del pontefice Paolo III dal pievano \ndi quel tempo all’antico monastero delle Domenicane di \nS. Caterina presso il Borgo, queste edificarono una nuova \nclausura accosto alla pieve, e d’allora in poi esse fruirono \nle maggiori entrate con nominare il parroco amovibile, \nsino a che, nel 1817, la stessa chiesa ritornò alla \ncollazione (ERRATA : del vescovo fiorentino) del \nSovrano. \nLa pieve di S. Lorenzo è matrice di cinque parrocchie, \ncon quattro annessi; 1. S. Andrea a Gricignano , cui fu \naggregato il popolo di S. Michele a Monte Aceraja; 2. S. \nMaria a Olmi  con l’annesso di S. Bartolomeo a Monte \nAzzi; 3. S. Maria a Monte Floscoli con l’annessa cura \nde’SS. Ippolito e Casciano dello stesso luogo; 4. S. \nMartino a Vespignano; 5. S. Miniato a Piazzano, cui fu \nunita la soppressa parrocchia di S. Michele a Alioni. \nEsiste fuori del Borgo dal lato orientale il soppresso \nconvento dei frati Conventuali fondato ai tempi di S. \nFrancesco, se non lo fu dallo stesso Serafico, il quale in \nBorgo S. Lorenzo è fama che predicasse. Certo è che \nquesto convento esistere doveva nei primordj di quella \nreligiosa consorteria, mentre al medesimo, nel 1278, \nassegnò un legato la contessa Beatrice vedova del Conte \nMarcovaldo di Dovadola. \nLa terra del Borgo, avendo aumentato di popolazione a \nproporzione del suo commercio e della sua industria, andò \ndi pari passo estendendo ognora più il suo fabbricato fuori \ndell’antico recinto, dove esiste ancora il vasto foro, che \nservì da tempo immemorabile ai suoi copiosi mercati. \nNei secoli decorsi la Comunità di Borgo S. Lorenzo \ncostituiva una delle 76 leghe del Contado fiorentino, \nformata di tante piccole università, o quartieri, ad alcuna \ndelle quali davasi il nome di Opera. Cinque di queste \nultime componevano l’insieme della Comunità del Borgo \ncioè, opera di Sopra  al Borgo, opera di Sotto, opera \nde’Lombardi, opera di Rabatta , opera di Ripa e Lutiano, \nopera d’Olmi, opera degli Scali. \nComunità del Borgo S. Lorenzo . – Il territorio \ncomunitativo del Borgo S. Lorenzo costituisce la zona \ncentrale che attraversa la Valle della Sieve dal crine \ndell’Appennino di Casaglia sino a Monte Giovi e Monte \nSenario. Ha una lunghezza di circa 13 miglia, mentre in \nlarghezza varia dalle tre alle sette miglia. \nEsso cuopre nel totale una superficie di 42679 quadrati, \ndei quali sono da detrarre 829 quadrati per alvei di fiumi, \ntorrenti, rivi, e pubbliche vie. \nContiene una popolazione di 10787 abitanti a ragione di \n207 persone per ogni miglio quadrato. \nÈ contornato da otto Comunità. Dalla parte \ndell’Appennino, verso maestro confina con il territorio di \nFirenzuola, a partire dalla diruta rocca di Monte Altuzzo , \ncirca un miglio toscano a levante del giogo di Scarperia, \ndi dove corre per quasi tre miglia toscane sul crine della \nmontagna. Giunto alla via di Moscheta, si avanza \nalquanto sul dorso che acquapende nella Valle del \nSanterno, sino alla confluenza del fosso della Serra nel \ntorrente Rovigo, dove rivolgesi a levante per rimontare il \nsuo alveo, avendo per circa 3 miglia a contatto la \nComunità di Palazzuolo, che abbandona al botro delle \nVolte. Là subentra la Comunità di Marradi, con la quale \nda levante piega a grecale per incamminarsi alla strada \nprovinciale Faentina, che oltrepassa al di là del villaggio \ndi Casaglia, verso dove incontra le prime sorgenti del \nfiume Lamone; e cammin facendo nella direzione di \nmaestro a scirocco ritorna sul culmine dell’Appennino, al \npoggio detto degli Allocchi. Costassù lascia dopo tre \nmiglia la Comunità di Marradi, e riscende nella Valle \ndella Sieve di fronte alla Comunità di Vicchio; con la \nquale dopo un miglio forma un angolo rientrante \npiegando a ponente per avvicinarsi alla ripa sinistra del \ntorrente Elsa, presso il quale corre verso ostro in linea \nquasi parallela sino alla pianura. Dirimpetto a Monte \nFloscoli passa nella destra ripa del torrente Elsa, e di là \nper Piazzano entra nel fiume Sieve, che cavalca sul ponte \ndi Sagginale. Nell’opposto fianco della Valle il territorio \ndi Borgo S. Lorenzo continua a confinare con la \nComunità di Vicchio, prima mediante il fosso di Corolla, \nposcia per la via del piano di Manzano, per la quale sale il \nfianco settentrionale di Monte Giovi, sino quasi al vertice, \ndove lascia dopo 13 miglia la Comunità di Vicchio e \ntrova quella del Pontassieve. Di conserva col territorio di \nquest’ultima Comunità percorre la spina dorsale dei monti \nche chiudono la Val di Sieve dal lato meridionale, e \ntracciando una linea che passa da Monte Giovi a Monte \nRotondo, varca la foce di Valcava sino alla strada \nprovinciale di Salajole. Costà subentra la Comunità di \nVaglia, con la quale dalla Madonna di Polcanto si dirige \nsulla cima di Monte Senario, e quindi riscende dal lato di \nlibeccio per la strada della Sodera  verso la soppressa \nbadia di Buonsolazzo, al di là della quale incontra la \nComunità di S. Pietro a Sieve. Con questa fronteggia dal \nlato di ponente, e pel fosso di Cardetole entra nel fiume \nSieve. Alla sponda opposta del fiume succede la \nComunità di Scarperia, con la quale percorre il fianco \nsinistro della Valle, dalla parte occidentale, a partire dalla \nfoce del torrente Bagnone che quasi costantemente \npercorre, rimontando contro acqua sino a Mozzano , di \ndove prosegue in linea retta per termini artificiali verso il \ncrine dell’Appennino, finché al poggio di Monte Altuzzo \nritrova la Comunità di Firenzuola. I punti più elevati del territorio del Borgo di S. Lorenzo \nsono, dal lato dell’Appennino, la così detta Colla di \nCasaglia , la cui cima trovasi a 1556 braccia sopra il \nlivello del Mediterraneo, mentre il varco della strada \nFaentina all’albergo di Casaglia è circa 300 braccia più \ndepresso. Non si conosce l’elevatezza del Monte Altuzzo \nsull’istessa giogana. Fra quelle dei monti che chiudono la \nValle della Sieve dal lato meridionale, si contano per \nmaggior altezza Monte Giovi, che è a 1777 braccia; Monte \nSenario , a 1400; e Monte Rotondo  a 1336 braccia sopra il \nlivello del mare. È da avvertirsi però che le cime di Monte \nGiovi e di Monte Senario, sebbene rasentate dalla \nComunità del Borgo, entrano nel territorio delle \nconfinanti Comunità. \nLa struttura fisica del terreno di questa Comunità fa parte \ndelle rocce stratiformi che costituiscono l’esterna ossatura \ndell’Appennino, e che consistono, alla sinistra della \nSieve, in argilla schistosa (biscjaio) alternate con il gres \nantico. Quest’ultimo risulta da un conglomerato di \nsabbione siliceo, di argilla e di mica con resti di corpi \norganici, il tutto impastato da un cemento calcareo e da \nvene di spato candido in varj sensi attraversato. \nLa roccia stratiforme calcarea (alberese) abbonda e \npredomina dal lato destro della Sieve, e più che altrove \nnella vallecola della Carza, che ne è intieramente formata; \nmentre dal lato di Val di Faltona serve alla medesima di \nmantello un grés castagnolo alternante talvolta con strati \ndi schisto foliaceo ora colore di filiggine, e a luoghi tinto \nin rosso o in fior di pesco da ossidi di ferro e di \nmanganese. \nLa pianura tanto alla destra, quanto alla sinistra del fiume \nSieve, offre negli alti banchi di ciottoli e ghiaje la \ntestimonianza che la Sieve nei secoli più lontani \nlatamente andò vagando fra quei corrosi monticoli, i quali \na guisa di colline isolate sparse nel suo bacino sembra che \nrammentino al geografo-naturalista il primitivo piano di \nquesta gibbosa non meno che feconda e variatissima \nValle. \nL’aria e l’acqua sono salubri in tutta l’estensione del \nterritorio. Il clima è temperato alla pianura e nelle \ninferiori pendici dei monti; austero e ventilato nei poggi. \nIl piano del Borgo, come quello di tutta la Valle, nelle \nprime ore del giorno è dominato dalle nebbie, per le \nragioni dette all’articolo Barberino di Mugello. \nVariano al pari della giacitura e indole del terreno i \nprodotti agrari di questa Comunità. Selve di faggi intorno \nal crine dell’Appennino, cerri, ontani, carpini, castagni a \nfrutto e a palina nei due fianchi della Valle; mentre le \nquerci rivestono di tratto in tratto e fiancheggiano le \nstrade maestre alla sinistra della Sieve. Quest’ultima \npianta (Quercus Robur) va ognora più ad essere diradata e \nrecisa per tutto il Mugello, dove gigantesca e assai più \ncopiosa allignò nei secoli bassi. \nLa raccolta più generale delle produzioni di suolo nella \nComunità in questione ha luogo alla base dei mo nti, nei \nseni e nella pianura. Essa consiste in ulivi, viti, in cereali, \nin piante leguminose, in orti e campi ornati intorno da \nvarie specie di alberi da frutto. Anche il gelso prospera \ncon rilevante profitto in questa contrada, dove si educano \nnon pochi filugelli; mentre gli armenti lanuti, le bestie \nbovine e gli animali neri costituiscono la ricchezza e la \nrisorsa maggiore degli abitanti del poggio, segnatamente \ndi quelli di Casaglia, di Grezzano, di Pulicciano, di \nMontecaroso, di Faltona e di Polcanto. \nMolte e tutte buone strade carreggiabili attraversano il \nterritorio, vari di esse fanno capo al Borgo S. Lorenzo. \nFra queste avvi la provinciale delle Salajole che viene da \nFirenze incontro alle sorgenti del torrente Mugnone, \nrasenta le pendici occidentali del poggio di Fiesole, e di là \nper il poggio dell’Olmo entra nel Mugello lungo il \ntorrente Fistona, col quale giunge nel fiume Sieve al \nponte a Sagginale. Costà si dirama in varj tronchi che \nguidano nei capoluoghi della Valle, mentre altri rami \ns’innestano con le grandi strade del Lamone, del giogo di \nScarperia e con la Regia bolognese. – Dal borgo S. \nLorenzo sono aperte per Vicchio, per Luco, per Scarperia \ne per S. Pietro a Sieve altrettante vie rotabili \ncomunitative, a doppia fila di alberi ombreggiate, oltre \nmolte altre di più breve tragitto, tutte comode e con \nspeciale cura conservate. \nLa topografica posizione del Borgo S. Lorenzo, nel centro \ndi una ricca e popolosa Valle, sul cammino più \nfrequentato fra la Romagna Faentina e la Toscana, ha \ndovuto prestare a questa Comunità mezzi d’industria, di \nattività commerciale e di prosperità progressiva nella sua \npopolazione. \nImperocché il mercato del Borgo S. Lorenzo conta una \ndata assai remota. Esso infatti nel secolo XIII non era ad \nalcuno secondo dopo quello di Firenze: in guisa che lo \nstajo e la mina del Borgo sino d’allora riguardavasi qual \nmisura normale della Mugellana provincia. \nAggiungasi a tutto ciò l’industria di alcune arti introdotte \nda un secolo, o poco meno, nello stesso capoluogo. Fra le \nfabbriche manifatturiere porta il primato la cereria \nBaldini. \nLa contrada è sparsa di ville particolari, molte delle quali \nrammentano possessi d’illustri famiglie mugellane. Sono \ndi questo numero la villa o castello  degli Ubaldini da \nLutiano, ora dei Brocchi, quelle dei nobili da Rabatta, dal \nBorgo, della Rena, della Casa, de’Guasconi, dei Pecori, \nde’Martini, dei Baldini, dei Cocchi, ec. ec. \nCon il Regolamento speciale del 22 maggio 1774, \nriguardante l’organizzazione economica delle Comunità \ndel Borgo S. Lorenzo, furono compresi in un sol corpo 23 \nComuni colle loro rispettive parrocchie, cioè: \nIl Borgo S. Lorenzo  con le 5 Opere sopraenunciate; 2. S. \nCresci a Valcava; 3. S. Felicita a Larciano; 4. S. \nClemente a Montecaroso; 5. S. Stefano a Monte Aceraja ; \n6. S. Andrea a Monte Giovi; 7. S. Maria a Cardetole ; 8. S. \nMichele a Monte Aceraja ; 9. S. Ansano a Monte Aceraja; \n10. S. Martino a Monti; 11. S. Niccolò a Pila; 12. S. \nDonato a Polcanto; 13. S. Martino a Valcava; 14. S. \nGiovanni Maggiore; 15. S. Agata a Mucciano; 16. S. \nMichele a Ronta; 17. S. Maria a Pulicciano; 18. S. Pietro \na Casaglia ; 19. S. Stefano a Grezzano; 20. S. Margherita \nalla Rena; 21. S. Giorgio alla Rena ; 22. S. Niccolò alla \nRena (ora a Luco); 23. S. Michele a Tigliano. \nLe quali popolazioni sono attualmente raccolte in 19 \nparrocchie provenienti dalle pievi di S. Lorenzo, di S. \nGiovanni maggiore, di S. Cresci in Valcava e di S. \nFelicita a Larciano. – La Pieve di S. Lorenzo conserva \nattualmente cinque popoli suffraganei. 1°.Prioria di S. \nMartino a Vespignano; 2°. Prioria di S. Maria a Olmi, con \nl’annesso di S. Bartolommeo a Monte Azzi, o Montazzi; 3°. S. Andrea a Gricignano cui fu unito il popolo di S. \nMichele a Monte Aceraja , già compreso nel piviere di S. \nCresci a Valcava; 4°. S. Maria a Monte Floscoli, cui è \nannessa la soppressa cura de’SS. Ippolito e Casciano dello \nstesso luogo; 5°. S. Miniato a Piazzano con l’annesso di \nS. Michele a Alioni, che fu del plebanato di S. Casciano in \nPadule.  \nLa Potesteria del Borgo S. Lorenzo è di prima classe, e la \nsua giurisdizione non oltrepassa la Comunità; per gli atti \ncriminali e di polizia il giusdicente dipende dal Vicario \nRegio di Scarperia. Risiedono inoltre nello stesso \ncapoluogo un esattore dell’Ufizio del Registro, un \ningegnere di Circondario, un cancelliere Comunitativo di \nterza classe. La sua Cancelleria serve anco alle Comunità \ndi Vicchio, di Dicomano e di S. Godenzo. La \nConservazione delle Ipoteche e la Ruota sono in Firenze. \nLa Comunità mantiene nel capoluogo un medico, un \nchirurgo e un maestro di scuola, e risiede a Ronta un altro \nmedico condotto. \nFra i più devoti santuarj conta il Borgo un ricco ed \nelegante tempio compito nel secolo XIX, dedicato \nall’immagine di un prodigioso Crocefisso, il quale giace \nfuori del Borgo dal lato orientale poco lungi dal soppresso \nconvento dei Francescani. Altro santuario è quello della \nMadonna dei Tre Fiumi  sopra Ronta sulla strada di \nRomagna. Nel numero delle soppresse badie avvi quella \ndi Razzuolo de’Vallombrosani, e l’altra di S. Pietro a \nLuco di donne Camaldolensi.  \nFra i soggetti più distinti, provenienti dal Borgo S. \nLorenzo o suo territorio, si contano il sommo artista \nGiotto, il beato Frate Giovanni da Fiesole suo \nconcittadino, il filosofo Mugellano Antonio Cocchi, il \nbotanico Lorenzo Lapi, l’erudito biografo e storico della \nprovincia del Mugello, Antonio Maria Brocchi. \n \nPOPOLAZIONE della Comunità di BORGO S. \nLORENZO a tre epoche diverse. \n \n- nome del luogo: (1) BORGO S. LORENZO; titolare \ndella chiesa: S. Lorenzo (Pieve), abitanti del 1551: n° \n1889, abitanti  del 1745: n° 3168, abitanti del 1833: n° \n- nome del luogo: Cardetole; titolare della chiesa: S. \nMaria (Cura), abitanti del 1551: n° 30, abitanti del 1745: \nn° 56, abitanti del 1833: n° 230 \n- nome del luogo: Casaglia; titolare della chiesa: S. Pietro \nin Vinculis (Cura), abitanti del 1551: n° 473, abitanti del \n1745: n° 164, abitanti  del 1833: n° 216 \n- nome del luogo: *Figliano; titolare della chiesa: S. \nMichele (Cura), abitanti del 1551: n° 306, abitanti del \n1745: n° 297, abitanti  del 1833: n° 461 \n- nome del luogo: S. Giovanni Maggiore; titolare della \nchiesa: S. Giovanni maggiore (Pieve), abitanti del 1551: \nn° 330, abitanti  del 1745: n° 308, abitanti  del 1833: n° \n- nome del luogo: Grezzano; titolare della chiesa: S. \nStefano (Cura), abitanti  del 1551: n° 316, abitanti del \n1745: n° 401, abitanti  del 1833: n° 448 \n- nome del luogo: Gricignano; titolare della chiesa: S. \nAndrea (Cura), abitanti  del 1551: n° 112, abitanti del \n1745: n° 140, abitanti  del 1833: n° 116 \n- nome del luogo: Larciano o Val di Faltona; titolare della \n\nchiesa: S. Felicita (Pieve), abitanti del 1551: n° 368, \nabitanti del 1745: n° 285, abitanti del 1833: n° 412 \n- nome del luogo: Luco; titolare della chiesa: S. Pietro \n(Cura), abitanti  del 1551: n° 389, abitanti del 1745: n° \n421, abitanti del 1833: n° 623 \n- nome del luogo: Monte Aceraja; titolare della chiesa: S. \nAnsano (Prioria), abitanti del 1551: n° 225, abitanti  del \n1745: n° 334, abitanti  del 1833: n° 401 \n- nome del luogo: Monte Foscoli; titolare della chiesa: S. \nMaria (Cura), abitanti  del 1551: n° 104, abitanti del 1745: \nn° 129, abitanti del 1833: n° 140 \n- nome del luogo: Mucciano; titolare della chiesa: S. \nAgata (Cura), abitanti  del 1551: n° 186, abitanti del 1745: \nn° 234, abitanti del 1833: n° 258 \n- nome del luogo: Olmi; titolare della chiesa: S. Maria \n(Prioria), abitanti  del 1551: n° 338, abitanti del 1745: n° \n378, abitanti del 1833: n° 373 \n- nome del luogo: *Piazzano; titolare della chiesa: S. \nMiniato (Cura), abitanti  del 1551: n° 220, abitanti  del \n1745: n° 387, abitanti  del 1833: n° 482 \n- nome del luogo: Polcanto; titolare della chiesa: S. \nDonato (Cura), abitanti  del 1551: n° 285, abitanti del \n1745: n° 285, abitanti  del 1833: n° 440 \n- nome del luogo: Pulicciano; titolare della chiesa: S. \nMaria (Prioria), abitanti  del 1551: n° 340, abitanti  del \n1745: n° 454, abitanti  del 1833: n° 497 \n- nome del luogo: Ronta; titolare della chiesa: S. Michele \n(Prioria), abitanti  del 1551: n° 861, abitanti del 1745: n° \n501, abitanti del 1833: n° 952 \n- nome del luogo: *Tassaja o Montecaroso; titolare della \nchiesa: S. Clemente (Cura), abitanti del 1551: n° 83, \nabitanti del 1745: n° 93, abitanti del 1833: n° 192 \n- nome del luogo: Valcava; titolare della chiesa: S. Cresci \n(Pieve), abitanti del 1551: n° 240, abitanti del 1745: n° \n704, abitanti del 1833: n° 817 \n \n- Somma totale abitanti anno 1551: n° 7095 \n- Somma totale abitanti  anno 1745: n° 8739 \n- Somma totale abitanti  anno 1833: n° 10730 \n \nFrazioni di popolazioni provenienti dalle parrocchie \n(ERRATA: inferiori)  fuori della Comunità \n \n- nome del luogo: Petrone; titolo della chiesa: S. \nBartolommeo (Cura), Comunità cui appartiene: da \nScarperia; abitanti del 1833: n° 43 \n- nome del luogo: Senni; titolo della chiesa: S. Giovanni \nBatista (Prioria), Comunità cui appartiene: da Scarperia; \nabitanti del 1833: n° 14 \n \n- TOTALE abitanti  del 1833: n° 10787 \n \n(1) Le popolazioni de'quartieri o Opere del Borgo S. \nLorenzo, così quelle delle Cure soppresse, sono state \ncalcolate nelle parrocchie, cui attualmente appartengono. \n \nL'asterisco * indica che una parte della popolazione si \nestende in altre Comunità.",
    "original_title": "BORGO S. LORENZO",
    "byte_offset": 1573101
  },
  {
    "context": "",
    "title": "BORGO DI LUCCA",
    "body": "– Vedere BORGO A MOZZANO. ",
    "original_title": "BORGO DI LUCCA",
    "byte_offset": 1596974
  },
  {
    "context": "",
    "title": "BORGO DI MARRADI",
    "body": "– Vedere ABAZIA di S. \nREPARATA al BORGO.",
    "original_title": "BORGO DI MARRADI",
    "byte_offset": 1597032
  },
  {
    "context": "nella Valle d’Ombrone pistojese.",
    "title": "BORGO A MELANO, o ALLA VERGINE",
    "body": "Borgata con chiesa parrocchiale (S. \nMaria Vergine) presso le mura di Pistoja nel subborgo \nmeridionale lungo la strada che conduce per Monte \nAlbano a Lamporecchio, Comunità di Porta Carratica, \nGiurisdizione e Diocesi di Pistoja, Compartimento di \nFirenze. \nLa parrocchia del Borgo alla Vergine o a Melano conta \n1513 abitanti.",
    "original_title": "BORGO A MELANO, o ALLA VERGINE",
    "byte_offset": 1597099
  },
  {
    "context": "",
    "title": "BORGO A MORIANO",
    "body": "– Vedere MORIANO.",
    "original_title": "BORGO A MORIANO",
    "byte_offset": 1597502
  },
  {
    "context": "(Mutianum Castrum) nella Valle del Serchio.",
    "title": "BORGO A MOZZANO",
    "body": "Grosso Borgo, capoluogo di Comunità e di \nGiurisdizione nella Diocesi e Ducato di Lucca. \nRisiede in pianura nella sinistra ripa del Serchio presso la \ntesta del ponte della Maddalena sull’antica strada della \nGarfagnana, nel grado 28° 12’ 6” di longitudine e 43° 59’ \ndi latitudine, 12 miglia toscane a settentrione di Lucca, 4 \nmiglia toscane a libeccio de’suoi Bagni, 10 miglia toscane \na ostro di Barga, 14 a scirocco di Castelnuovo di \nGarfagnana. \nL’origine di questo Borgo è ignota, per quanto il suo \nantico nome (Mutianum) possa in qualche maniera \nripeterlo da un fondo romano appartenuto probabilmente \na qualcuno dei coloni dedotti a Lucca. – Il suo primo \nbarlume si mostra fra le pergamene dell’Archivio \nArcivescovile Lucchese, all’anno 991, quando il vescovo \nGherardo concesse un titolo di feudo ai nobili \nSoffredinghi signori di Anchiano, e ai loro consorti di \nCorvaja, terre e case poste a Granajola, Lugnano e \nBugnano, Fornoli, Chifenti, Oneta, Motrone, MUTIANO, \nBargi e in molti altri luoghi posti nel distretto del Borgo a \nMozzano. \nDa ciò probabilmente derivò il padronato che li stessi \nnobili tenevano nella chiesa di S. Maria alla Rocca di \nMozzano, poco lungi dal Borgo; siccome lo dà a vedere \nun istrumento d’investitura, del primo gennajo 1180 (l. \nc.), e una domanda fatta nel 1225 dai discendenti della \ncasa Soffredinga a Roberto vescovo di Lucca, onde \npercipere le decime della pieve di Mozzano, già dai \nvescovi accordate in parte ai loro maggiori. (MEMOR. \nLUCCH. T. III). \nNon prima del secolo XII comincia a comparire Mozzano \nnegli annali della Repubblica di Lucca. Nel 1122 risedeva \nnella Rocca di Mozzano presso la chiesa di S. Maria una \nnobil donna per nome Itta, vedova di Ridolfo, la quale col \nconsenso de’figli suoi Armanno e Rigone cedé a \nBenedetto vescovo di Lucca la sua porzione del poggio e \ncastello di Valico di Sopra  in Garfagnana. (ARCH. \nARCIV. di LUCCA). \nLa storia rammenta una sanguinosa battaglia data nel \n1169 nelle strette gole di Mozzano dai Lucchesi all’oste \npisana unitamente alle masnade condotte dai nobili di \nGarfagnana, di Versilia e di Mozzano, dichiarati ribelli di \nLucca. \nNella stessa circostanza furono atterrarti i fortilizi di Cuna \ne di Anchiano, difesi dai vassalli dei Soffredinghi, i quali \npiù tardi (1227) vennero espulsi anco dalla rocca di \nMozzano per nuove ribellioni. Dopo quest’ultima epoca il \nterritorio di Mozzano fu riunito al contado della \nRepubblica Lucchese, sotto il dominio della quale stette \nligio sino agli avvenimenti politici, di cui Lucca fu \nbersaglio dopo la morte del potente e valoroso suo \ncapitano Castruccio; allorché quello Stato fu taglieggiato \ne messo all’incanto da’mercenari difensori, per darlo al \nmaggiore offerente. \nNon erano ancora fermate quelle turpi venalità di popoli \nmercanteggiati, quando, col favore dei Pisani e dei \nVisconti di Milano la Vicarìa di Coreglia con il Borgo a \nMozzano cadde in potere di Francesco Antelminelli \ncapitano distinto di quell’età, cui fu confermata la stessa \nsignoria mercé uno di quei tanti diplomi di Carlo IV (12 \nmaggio 1355), col quale investiva l’Antelminelli e i suoi \ndiscendenti della contea di Coreglia e suo distretto \ncompreso il Borgo. La quale porzione di territorio ritornò \nsotto la signoria degli Anziani di Lucca, dopo che questi \nnel 1369, ricomprarono dallo stesso imperante il libero \ndominio della città e suo distretto, non esclusa la Vicarìa \ndi Coreglia. \nNuove discordie politiche si riaffacciarono nel secolo XV \na’danni di Lucca, nel tempo che ebbe sostenere un \nsecondo assedio contro i Fiorentini, che il suo contado \noccuparono, e in parte restituirono dopo la pace del 1438. \nFu stabilito in uno di quegli articoli che la Vicarìa di \nCoreglia, ad eccezione della Terra di tal nome, fosse \nceduto al conte Francesco Sforza con facoltà di rivenderla \na chi più gli fosse piaciuto. La ritenne il medesimo sino \nall’anno 1441, alla qual’epoca la riconsegnò ai sui antichi \npadroni. (MEMOR. LUCCH. T. II). \nD’allora in poi il Borgo a Mozzano, già capoluogo di \nquella Vicarìa, restò costantemente riunito alla \nRepubblica Lucchese, della quale seguitò passivamente il \ndestino sino ai giorni nostri. \nComunità del Borgo a Mozzano. – Il territorio di questa \nComunità si estende in entrambi i lati della Valle del \nSerchio, alla sinistra della quale per un’angusta gola \npercorre da greco a libeccio il contrafforte che staccasi dal \nMonte Fegatesi, e per i Monti di Villa  s’innoltra nella \nValle fra i torrenti Fegana e Camajone. Costà è \nfiancheggiato a ponente dalla Comunità di Coreglia, a \nlevante da quella dei Bagni. Con quest’ultima passa il \nfiume Lima alla confluenza del torrente Pizzorna, \nmediante il quale si dirige sul fianco settentrionale del \nmonte omonimo, su cui lascia il territorio de’Bagni, \nvolgendosi a ostro per il crine dei poggi di Brancoli, dove \nincontra la Comunità di Lucca. Con essa scende nel \nSerchio che attraversa di fronte ad Aquileja, salendo di \nconserva alla destra del fiume lungo il rio detto Rivangajo \nsino alla sommità dei colli che chiudono al lato \nmeridionale la vallecola di Pedogna, varcando insieme \nquesto torrente presso lo sbocco del fosso di Gello. Lungo \nesso le due Comunità rimontano l’occidentale parete della \nstessa valletta, e di là per i colli che la circoscrivono dal \nlato di settentrione scende nel valloncello di Torrita Cava. \nCostà lascia la Comunità di Lucca, subentrando ad essa \nper breve tragitto la Comunità di Camajore, poi quella di Trassilico della Garfagnana modenese, e finalmente la \nComunità di Gallicano, con la quale entra di nuovo nel \nSerchio sopra al ponte di Calavorno. Quivi riscende il \nfiume di fronte alla Comunità di Coreglia sino sotto la \nconfluenza del torrente Fegana , dove la Comunità del \nBorgo a Mozzano compisce il suo tortuoso perimetro. \nLa maggior lunghezza di questa Comunità è di circa 12 \nmiglia nella direzione da greco a libeccio. La sua massima \nlarghezza è di sette miglia da scirocco a maestro, la quale \nin alcuni punti si riduce appena a due miglia. – Le \noperazioni trigonometriche e catastali, non ancora \ncompletate nel Ducato di Lucca, ci obbligano a rinviare il \nlettore al supplemento indispensabile a quest’opera, nella \nlusinga di potere rettificare e aggiungere quanto fia \nd’uopo, rapporto anche alla superficie territoriale della \nComunità in questione. \nI punti più elevati sono, il monte di Pizzorno e quello di \nBargiglio; uno di essi sul confine australe della Comunità \nsi alza 1587 braccia sopra il livello del Mediterraneo; la \ncima dell’altro posto due miglia toscane a maestro del \ncapoluogo trovasi a 1489 braccia sopra il livello indicato. \nI maggiori corsi di acqua che attraversano, o che \nlambiscono i limiti del territorio del Borgo, appartengono \nai fiumi Serchio e Lima. Il primo scende per un \nserpeggiante giro di otto miglia toscane da settentrione a \nostro cavalcato da due ponti. Il ponte superiore appellasi \ndi Calavorno, da una diruta rocca omonima; l’altro di \nfronte al Borgo a Mozzano porta il nome della \nMaddalena. Quest’ultimo posa sopra 4 piloni con tre \narcate a sesto acuto, e con angusta carreggiata. L’arco di \nmezzo sporge acutissimo e costituisce una parabola, la di \ncui corda oltrepassa cento braccia. – La Lima, un miglio \ntoscano innanzi di sposarsi al Serchio, entra nel territorio \ndi questa Comunità lungo la strada provinciale di \nGarfagnana, là dove il fiume passa sotto il ponte di \nChifenti, che dal vicino villaggio (ad Confluentem) ebbe \nnome. \nI più copiosi tributarj che il Serchio riceve nel suo \npassaggio per la Comunità del Borgo sono dalla parte \noccidentale della valle i torrenti Padogna Valdottavo, \ngiacché dall’opposto fianco non accoglie che il torrente \nFegana, oltre la Lima, a cui tributano il Pizzorna e il \nCamajone. \nLa qualità del terreno spetta generalmente dal lato sinistro \ndel Serchio all’arenaria schistosa e alla marna fissile \n(bisciajo), mentre nel lato destro prepondera la calcarea \ncompatta e lo schisto argilloso; le quali due rocce verso la \nTorrite Cava si modificano in schisto lucente e in calcarea \nsubgranulare. \nLa cultura dei prodotti agrarj è consigliata dalla qualità e \nposizione del suolo, non che dalla temperatura del clima. \nSelve e pascoli nei punti più elevati, castagni, ulivi, viti e \nseminagioni di cereali, di frumentone, di piante baccelline \ne filamentose sulle pendici dei poggi inferiori, nelle \ncolline e nel grembo della valle. Uno però dei seni più \nfertili di questa Comunità è quello di Valdottavo, i di cui \ncampi sono irrigati dal torrente omonimo e da altri minori \nfossi suoi tributarj. \nLa Comunità del Borgo a Mozzano formava parte della \nVicarìa di Coreglia. Fu mercé lo Statuto amministrativo \ned economico del 1371, dopo che la Repubblica Lucchese \nricomprò la sua libertà dalle mani dell’imperatore Carlo \nIV; fu d’allora in poi che il Vicario di Coreglia prese la \nsua stanza nel Borgo a Mozzano , sino a che la stessa \nVicarìa ebbe una nuova ripartizione, per la quale fu \nassegnato un giusdicente anche a quella di Coreglia, \nmentre restò soppresso l’altro di Val di Lima ossia dei \nBagni di Corsena. Nella quale ultima Comunità \nattualmente tiene ragione in prima istanza il Vicario del \nBorgo. La magistratura comunale del Borgo è composta \ndi 4 anziani preseduti dal Gonfaloniere, che ha sotto di sé \nun Cancelliere Comunitativo. – La Comunità mantiene un \nmaestro di erudimenti grammaticali. \nRisiede nel Borgo un Esattore dell’Uffizio del Registro. \nLa Conservazione delle Ipoteche e i Tribunali superiori \nsono in Lucca. \nEbbe i natali nel Borgo a Mozzano, fra gli uomini di \nmerito, Antonio Bendinelli valoroso soldato e buon \ngrecista, reso più noto nella Repubblica letteraria dopo \nche il celebre ed ottimo marchese Cesare Lucchesini portò \nnuova luce sulla contesa che il Bendinelli ebbe con Carlo \nSigonio di lui maestro. \n \nQUADRO della Popolazione della Comunità del BORGO \na MOZZANO nel Ducato di Lucca, a due epoche diverse \n \nPopolazione dell'anno 1832 \n \n- nome del luogo: Anchiano, titolo della chiesa: S. Pietro \n(Prioria), diocesi di Lucca, abitanti  n° 442 \n- nome del luogo: BORGO, titolo della chiesa: S. Jacopo \n(Prioria), diocesi di Lucca, abitanti  n° 741 \n- nome del luogo: Cerreto di sopra, titolo della chiesa: S. \nGiovanni Battista (Pieve), diocesi di Lucca, abitanti n° \n- nome del luogo: Cerreto di sotto, titolo della chiesa: S. \nRocco (Rettoria), diocesi di Lucca, abitanti n° 220 \n- nome del luogo: Chifenti, titolo della chiesa: S. Frediano \n(Rettoria), diocesi di Lucca, abitanti n° 235 \n- nome del luogo: Colognora e Castello, titolo della \nchiesa: S. Michele e S. Caterina (Rettoria), diocesi di \nLucca, abitanti n° 255 \n- nome del luogo: Corsagna, titolo della chiesa: S. \nMichele (Rettoria), diocesi di Lucca, abitanti n° 865 \n- nome del luogo: Cune, titolo della chiesa: S. \nBartolommeo (Rettoria), diocesi di Lucca, abitanti n° 333 \n- nome del luogo: Dezza, titolo della chiesa: S. Elisabetta \n(Cura), diocesi di Lucca, abitanti n° 175 \n- nome del luogo: Diecimo, titolo della chiesa: S. Maria \nAssunta (Pieve), diocesi di Lucca, abitanti n° 808 \n- nome del luogo: Domazzano, titolo della chiesa: SS. \nDonato e Lorenzo (Rettoria), diocesi di Lucca, abitanti  n° \n- nome del luogo: Fondagno, titolo della chiesa: S. \nMichele (Rettoria), diocesi di Lucca, abitanti n° 136 \n- nome del luogo: Fornoli, titolo della chiesa: SS. Pietro e \nPaolo (Rettoria), diocesi di Lucca, abitanti n° 357 \n- nome del luogo: Gello, titolo della chiesa: SS. Ippolito e \nCassiano (Rettoria), diocesi di Lucca, abitanti n° 462 \n- nome del luogo: Gioviano, titolo della chiesa: S. Maria \nAssunta (Rettoria), diocesi di Lucca, abitanti  n° 336 \n- nome del luogo: Granajola, titolo della chiesa: S. \nMichele (Rettoria), diocesi di Lucca, abitanti n° 274 \n- nome del luogo: Lugnano e Bugnano, titolo della chiesa: S. Maria Assunta (Rettoria), diocesi di Lucca, abitanti n° \n- nome del luogo: Monti di Villa, titolo della chiesa: S. \nGiovanni Battista, S. Maria Assunta e S. Donato (Pieve), \ndiocesi di Lucca, abitanti n° 227 \n- nome del luogo: (ERRATA : Montrone di Verchio) \nMontrone diSerchio, titolo della chiesa: S. Giusto \n(Rettoria), diocesi di Lucca, abitanti n° 217 \n- nome del luogo: Oneta, titolo della chiesa: S. Ilario \n(Rettoria), diocesi di Lucca, abitanti n° 242 \n- nome del luogo: Partigliano, titolo della chiesa: SS. \nGiusto e Clemente (Rettoria), diocesi di Lucca, abitanti \nn° 301 \n- nome del luogo: Rocca di Mozzano, titolo della chiesa: \nS. Maria Assunta, diocesi di Lucca, abitanti n° 205 \n- nome del luogo: Tempagnano di Val d'Ottavo, titolo \ndella chiesa: S. Prospero (Rettoria), diocesi di Lucca, \nabitanti n° 271 \n- nome del luogo: Val d'Ottavo, titolo della chiesa: SS. \nPietro e Paolo (Pieve), diocesi di Lucca, abitanti n° 816 \n- nome del luogo: Villa a Roggio, titolo della chiesa: SS. \nStefano e Caterina (Rettoria), diocesi di Lucca, abitanti n° \n- nome del luogo: Vitriano, titolo della chiesa: SS. \nSimone e Giuda (Vicar.), diocesi di Lucca, abitanti n° \n- Totale abitanti n° 9631 \n \nPopolazione della stessa Comunità all'anno 1744: abitanti \nn° 7178",
    "original_title": "BORGO A MOZZANO",
    "byte_offset": 1597544
  },
  {
    "context": "fuori della Porta S. Niccolò di Firenze.",
    "title": "BORGO S. NICCOLO’",
    "body": "– Vedere FIRENZE.",
    "original_title": "BORGO S. NICCOLO’",
    "byte_offset": 1611000
  },
  {
    "context": "a Pontremoli in Val di Magra.",
    "title": "BORGO DELLA NUNZIATA",
    "body": "– Vedere PONTREMOLI.",
    "original_title": "BORGO DELLA NUNZIATA",
    "byte_offset": 1611087
  },
  {
    "context": "",
    "title": "BORGO DELLA PIEVE A RIPOLI",
    "body": "– Vedere RIPOLI \n(S. Piero a) nel Val d’Arno fiorentino.",
    "original_title": "BORGO DELLA PIEVE A RIPOLI",
    "byte_offset": 1611167
  },
  {
    "context": "a Lucca.",
    "title": "BORGO DEL PONTE S. PIETRO",
    "body": "– Vedere PONTE S. PIETRO.",
    "original_title": "BORGO DEL PONTE S. PIETRO",
    "byte_offset": 1611261
  },
  {
    "context": "nella Valle del Lamone.",
    "title": "BORGO DI POPOLANO",
    "body": "– Vedere POPOLANO.",
    "original_title": "BORGO DI POPOLANO",
    "byte_offset": 1611330
  },
  {
    "context": "",
    "title": "BORGO DELLA PORTA AL BORGO DI LUCCA",
    "body": "– Vedere LUCCA.",
    "original_title": "BORGO DELLA PORTA AL BORGO DI LUCCA",
    "byte_offset": 1611400
  },
  {
    "context": "",
    "title": "BORGO DELLA PORTA AL BORGO DI PISTOJA",
    "body": "– Vedere PORTA al BORGO di PISTOJA.",
    "original_title": "BORGO DELLA PORTA AL BORGO DI PISTOJA",
    "byte_offset": 1611462
  },
  {
    "context": "",
    "title": "BORGO DEL PORTONE DI PISA",
    "body": "– Vedere PORTONE di PISA. \n\n \n \nBORGO A PRATO nel Val d’Arno casentinese.\n\nVico con \nchiesa parrocchiale (S. Giovanni Battista) nel Piviere di \nVado, Comunità, Giurisdizione e (ERRATA: tre miglia)  \nmezzo miglio toscano a libeccio di Castel S. Niccolò, \nDiocesi di Fiesole, Compartimento di Arezzo. \nTrovasi nel vallone del torrente Solano, alla destra \ndell’Arno, sulla strada comunitativa fra Montemignajo e \nStrada. – Vedere PRATO di CASTEL S. NICCOLO’.",
    "original_title": "BORGO DEL PORTONE DI PISA",
    "byte_offset": 1611546
  },
  {
    "context": "",
    "title": "BORGO REALE DI LIVORNO",
    "body": "È una nuova città \npiuttosto che un subborgo, il quale di anno in anno va \ndilatandosi per nuovi sontuosi edifizj, nuovi tempj e \nnuove vie fuori della Porta a Pisa. \nNon manca che un più vasto cerchio per abbracciare nella \ncittà questa bella e animatissima parte di Livorno, la quale \nessa sola costituisce una popolazione di 11279 abitanti. –  \nVedere LIVORNO.",
    "original_title": "BORGO REALE DI LIVORNO",
    "byte_offset": 1612047
  },
  {
    "context": "già Vico Wallari, nel Val d’Arno inferiore.",
    "title": "BORGO SAN GENESIO",
    "body": "Borgo celebre, che fu culla alla città di \nS. Miniato. – Ebbe nome dell’antichissima sua pieve (S. \nGenesio) sorta più tardi in cattedrale nella sunnominata \ncittà. Giaceva in pianura sulla strada Regia pisana, 24 \nmiglia a ponente di Firenze, 25 a levante di Pisa, e \naltrettanto da Lucca, nella Comunità Giurisdizione e \nDiocesi di Sanminiato, che è 2 miglia a libeccio del \ndistrutto borgo e della esistente cappella di S. Genesio. \nIl nome longobardo di Vico Wallari dato a questa borgata, \ninnanzi che prendesse quello del titolare della pieve, fa \nstrada a rintracciare la sua origine, la quale non potrebbe \nspingersi più avanti del VI secolo. \nCominciò a farsi distinguere nella storia al principiare del \nsecolo VIII, e cessò di comparire dopo la metà del secolo \nXIII.  \nDurante un tale periodo San Genesio fu, quasi direi, la \nRoncaglia della Toscana. Imperrocché, in vista della sua \ncentralità, costà si radunarono più volte diete di popoli, \ncongressi per paci e alleanze, sacri concilj e solenni \ngiudicati. – Il più antico di tutti fu quello emanato li 5 \nluglio del 715 nella chiesa di S. Genesio in Vico Wallari \ndai vescovi di Firenze, di Fiesole, di Lucca e di Pisa \nassistiti da un notaro e giudice delegato dal re Liutprando, \na cagione della famosa controversia che sino d’allora si \nagitava per giurisdizioni diocesane fra i vescovi di Siena e \ndi Arezzo. – Nella stessa chiesa di S. Genesio si riunì, nel \n1074, un concilio per ordine del pontefice Gregorio VII, \npreseduto da S. Pietro Igneo suo delegato in causa di S. \nAnselmo vescovo di Lucca contro i canonici della sua \ncattedrale, seguaci del IV Arrigo. (BARON. Annal. Eccl. \n– LABBÈ, et HARDUIN Concil). \nNel 1160, a nome di Federigo I, l’arcicancelliere \ndell’Impero Cristiano arcivescovo di Magonza riunì a \nparlamento costà gli ambasciatori di vari popoli per \nristabilire la pace fra Pisa e Lucca. \nPiù solenne fu il congresso tenuto nella chiesa di S. \nCristofano dello stesso Borgo, nel mese di novembre del \n1198, preseduto da due Cardinali a sostegno della parte \nguelfo-repubblicana, allora predominante in Toscana. Da tuttociò si può ben credere, che il Borgo San Genesio \ndoveva riunire molte abitazioni, ville e corti, fra le quali \nfu quella una che il marchese Adalberto donò, nell’anno \n880, alla cattedrale di Lucca, quasi che nel tempo stesso \nche Giovanni vescovo di Pisa cedeva in feudo a un \nGumperto di Firenze la sua corte con case, sorti, servi e \nancille, posto il tutto in Vico Wallari infra plebe S. \nGinesii. (MURAT. Ant. M. Aevi). \nAnco i fondatori della badia di S. Savino presso Pisa \npossedevano una loro corte a S. Genesio con case e \npoderi, la quale insieme con altri beni del Val d’Arno \ninferiore da quei longobardi, sino dal 780, venne destinata \nin dote alla Badia preaccennata. (ANNAL. CAMALD.). \nContinuava questo Borgo a chiamarsi Vico di Wallari \nanco nel secolo X, quando cioè, nel 930 (30 ottobre) \nPietro vescovo di Lucca ordinava il prete Rodilando in \nrettore e pievano della chiesa plebana di S. Genesio e S. \nGiovanni Batista posta in luogo, ubi dicitur Vico Wallari \nprope fluvio Elsa , nel tempo che lo metteva al possesso di \ntutte le chiese dipendenti dallo stesso piviere, con i \npopoli, case, masserizie, terreni, corti, vigne, olivi, servi, \nancille, ec. (ARCH. ARCIV. di LUCCA). \nNel 938 un altro vescovo lucchese (Corrado) investì a \ntitolo di feudo un nobile di Sanminiato, per nome \nOdalberto, di una parte di beni spettanti alla chiesa di S. \nMiniato posta dentro il castello dello stesso Odalberto nel \npiviere di S. Genesio. (l. cit.). \nNel 1138 (18 marzo) nel Borgo S. Genesio fu stipulato un \natto di rinunzia in mano di Baldiccione Console di Lucca, \nin presenza di Duodo Console Pisano, di Brocardo e di \nSelvolo Consoli Fiorentini, e di varj giudici e notari, a \nfavore del vescovo di Lucca, in cui due fratelli, Tancredi e \nRanuccio del fu Bernardo da Lucardo, rinunziarono per \nqualunque pretensione o diritto che avessero nel castello e \ndistretto di Montopoli. (ARCH. ARCIV. di LUCCA). \nSebbene l’annalista lucchese Tolomeo riporti all’anno \n1184 l’edificazione del Borgo San Genesio contro il \ndesiderio dei Sanminiatesi, ciò non deve prendersi a \nrigore di termini, che per un aumento di edifizi fatti nello \nstesso Borgo, dopo che l’imperatore Federigo I donò loro \nquella borgata col suo distretto. \nChe il Borgo San Genesio fosse di qualche considerazione \ne assai bene abitato, ne lo assicura Giovanni Villani, \nallorché dice (Cronic. lib. V, cap. 27) che i Sanminiatesi \nlo abbandonarono all’anno 1200 per recarsi con i \nBorghigiani della pianura ad abitare in luogo più difeso \ndalla natura, come era quello di Sanminiato. A tale effetto \nfu conclusa una convenzione fra i Sanminiatesi e i \nLucchesi abitanti del Borgo San Genesio, della quale fa \nmenzione l’annalista Tolomeo testé citato. Finalmente \nnell’anno 1248 li stessi Sanminiatesi portarono l’ultimo \nesterminio alla loro madre patria, la quale fu da essi \natterrata in guisa che mai più non si rifece. (GIO. \nVILLANI lib. VI, cap. 32. - PTOLOM. Annal. Lucens.). \nA quest’ultima epoca probabilmente accadde la \ntraslazione nella città di Sanminiato dell’insigne pieve \nprepositura di S. Genesio, non lasciando nel distrutto \nBorgo che nudi campi e il nome ad una piccola cappella \nsulla strada Regia pisana, visitata una volta l’anno dal \ncapitolo di Sanminiato per me moria di quella che poi fu \ninnalzata in Cattedrale dal Pontefice Gregorio XV (anno \n1622). – Arroge a ciò, che tutte le chiese parrocchiali \nappartenute alla pieve di San Genesio sono tuttora \nsuburbane e dipendenti immediatamente dalla chiesa \nmaggiore di Sanminiato. Quali e quante fossero queste, ce \nlo avvisa una bolla spedita dal Laterano li 24 aprile 1194 \ndal pontefice Celestino III, e firmata da 27 cardinali. \nNella quale, dopo rammentati i privilegi accordati alla \npieve medesima da sette pontefici suoi precedessori, da \nvarj imperatori e re, il sullodato pontefice conferma al \npreposto di S. Genesio e ai suoi canonici (ossia ai di lui \nparroci cappellani) la pieve di S. Genesio con tutte le \nchiese appartenenti al suo plebanato, cioè: l’ospizio di S. \nLazzaro de’lebbrosi, posto nel Borgo presso la pieve, la \nchiese di S. Egidio, di S. Cristofano e di S. Giusto nel \nBorgo, quelle di S. Angelo sopra il Borgo, di S. Maria nel \ncastello di S. Miniato (ora S. Maria e S. Genesio \ncattedrale) di S. Bartolommeo a Brusciano, di S. Biagio a \nMaltichita, di S. Stefano (al Pinocchio), di S. Lorenzo a \nNocicchio, di S. Pietro sopra il Fonte, di S. Andrea presso \nil castello di Cigoli, di S. Michele dentro alle Mura  (ossia \ndella Rocca di S. Miniato) de’SS. Jacopo e Lucia (già \ndetta fuor di porta, ora in città), de’SS. Donato e Martino \na Faognana, di S. Ippolito a Marzana, di S. Maria a \nCalenzano, (attualmente S. Lucia), e quelle di S. \nQuintino; le chiese di Campriano, di Canneto, di \nMontorso , di Monte rotondo , di S. Stefano a Torre Benni, \no alla Bastia, di S. Pietro a Marcignana, di Pianezzole, di \nS. Donato all’Isola, di S. Michele a Roffia, di S. Filippo al \nPino, di S. Prospero al Monte di Aliprando , ec. Le quali \nchiese per la massima parte sussistono ancora nel \ncircondario della cattedrale di Sanminiato, e 22 di esse si \nconservano parrocchiali. (LAMI, Hoedep. e Mon. Eccl. \nFlor.) – Vedere SANMINIATO città.",
    "original_title": "BORGO SAN GENESIO",
    "byte_offset": 1612446
  },
  {
    "context": "nella Valle del Lamone.",
    "title": "BORGO SANTA REPARATA di Marradi",
    "body": "Borgata e chiesa parrocchiale nella soppressa \nBadia di S. Reparata, Comunità Giurisdizione e mezzo \nmiglio toscano circa a levante di Marradi, Diocesi di \nFaenza, Compartimento di Firenze. – Vedere ABAZIA di \nS. REPARATA  \nQuesta parrocchia conta 265 abitanti.",
    "original_title": "BORGO SANTA REPARATA di Marradi",
    "byte_offset": 1619967
  },
  {
    "context": "",
    "title": "BORGO SANSEPOLCRO",
    "body": "– Vedere SANSEPOLCRO \ncittà.",
    "original_title": "BORGO SANSEPOLCRO",
    "byte_offset": 1620294
  },
  {
    "context": "",
    "title": "BORGO SANTO STEFANO",
    "body": "– Vedere SANTO \nSTEFANO in Val di Magra.",
    "original_title": "BORGO SANTO STEFANO",
    "byte_offset": 1620350
  },
  {
    "context": "",
    "title": "BORGO della VERGINE",
    "body": "– Vedere BORGO a MELANO.",
    "original_title": "BORGO della VERGINE",
    "byte_offset": 1620419
  },
  {
    "context": "nella Valle del Lamone.",
    "title": "BORGONIAMICO",
    "body": "– Vedere LAGO (S. GIORGIO al).",
    "original_title": "BORGONIAMICO",
    "byte_offset": 1620473
  },
  {
    "context": "in Val d’Elsa.",
    "title": "BORGONUOVO di CASTELFIORENTINO",
    "body": "– Vedere CASTELFIORENTINO. ",
    "original_title": "BORGONUOVO di CASTELFIORENTINO",
    "byte_offset": 1620549
  },
  {
    "context": "in Val di Chiana.",
    "title": "BORGO NUOVO di Cortona",
    "body": "Casale da \ncui prese il distintivo la parrocchia di S. Emiliano a \nBorgonuovo nel piviere di Cignano, Comunità \nGiurisdizione Diocesi e 7 miglia toscane a libeccio di \nCortona, Compartimento di Arezzo. \nChiesa situata sull’alto piano della Va lle presso le \nsorgenti del fosso Chianacce, fra Montecchio e Farneta. \nNel 1325, all’epoca in cui fu eretto il vescovato di \nCortona, la chiesa di Borgonuovo fu assegnata in \nprebenda al proposto di quella Cattedrale, da cui dipende \ntuttora la nomina del suo parroco. \nEssa conta una popolazione di 189 abitanti.",
    "original_title": "BORGO NUOVO di Cortona",
    "byte_offset": 1620641
  },
  {
    "context": "nel Val d’Arno inferiore.",
    "title": "BORGONUOVO di FUCECCHIO",
    "body": "– Vedere FUCECCHIO.",
    "original_title": "BORGONUOVO di FUCECCHIO",
    "byte_offset": 1621250
  },
  {
    "context": "presso Staggia in Val d’Elsa. ",
    "title": "BORGONUOVO d’ISOLA",
    "body": "Villaggio contiguo alla Badia di S. Salvatore e S. Cirino \ndell’Isola, detta già a Borgonuovo, dove pure fu l’antica \npieve di S. Stefano, innanzi che si trasportasse il suo \nbattistero nel castello di Staggia. Fu questo Borgonuovo \nsignoreggiato dagli abbati dell’Isola, i quali solevano \neleggere il giusdicente, e ricevere ubbidienza di \nvassallaggio della popolazione. (ARCH. DIPL. FIOR. \nBadia di S. Eugenio presso Siena) – In questo Borgo \nalloggiò per due giorni l’imperatore Arrigo VII, \nnell’agosto del 1313. (LELMI, Cron. Sanminiat.).",
    "original_title": "BORGONUOVO d’ISOLA",
    "byte_offset": 1621330
  },
  {
    "context": "nel piano orientale di Lucca.",
    "title": "BORGONUOVO",
    "body": "Borgata \nattraversata dalla strada Regia pistojese, nella Comunità \nGiurisdizione Diocesi e Ducato di Lucca, da cui è 5 \nmiglia toscane a levante. \nEbbe nome di Borgonuovo a distinzione del Borgo \nvecchio di Porcari, nel cui popolo esso è compreso. – \nVedere PORCARI.",
    "original_title": "BORGONUOVO",
    "byte_offset": 844445
  },
  {
    "context": "",
    "title": "BORGONUOVO di PISA",
    "body": "– Vedere PISA.",
    "original_title": "BORGONUOVO di PISA",
    "byte_offset": 1622267
  },
  {
    "context": "in Romagna.",
    "title": "BORGONUOVO di TREDOZIO",
    "body": "– Vedere TREDOZIO.",
    "original_title": "BORGONUOVO di TREDOZIO",
    "byte_offset": 1622310
  },
  {
    "context": "",
    "title": "BORGOVECCHIO di ARBIA",
    "body": "– Vedere ARBIA (BORGOVECCHIO di).",
    "original_title": "BORGOVECCHIO di ARBIA",
    "byte_offset": 1622372
  },
  {
    "context": "",
    "title": "BORGOVECCHIO di CASTELFIORENTINO",
    "body": "– Vedere CASTELFIORENTINO.",
    "original_title": "BORGOVECCHIO di CASTELFIORENTINO",
    "byte_offset": 1622436
  },
  {
    "context": "",
    "title": "BORGUNTO di Fiesole",
    "body": "Borghetto sul crine del Monte \nCeceri nel popolo Comunità Giurisdizione e Diocesi di \nFiesole, da cui è un terzo di miglio a levante. – Vedere \nFIESOLE.",
    "original_title": "BORGUNTO di Fiesole",
    "byte_offset": 1622505
  },
  {
    "context": "",
    "title": "BORIANO",
    "body": "– Vedere BURIANO.",
    "original_title": "BORIANO",
    "byte_offset": 1622689
  },
  {
    "context": "",
    "title": "BORRI (S. STEFANO A)",
    "body": "Vico e parrocchia nel Val \nd’Arno superiore nel piviere dell’Incisa, Comunità \nGiurisdizione e 5 miglia toscane a maestro di Figline, \nDiocesi di Fiesole, Compartimento di Firenze. \nSiede in costa alla sinistra dell’Arno a cavaliere del \nvecchio castello dell’Incisa, sul fianco orientale del Monte \nScalari. \nLa parrocchia di S. Stefano a Borri ha 40 abitanti.",
    "original_title": "BORRI (S. STEFANO A)",
    "byte_offset": 1622723
  },
  {
    "context": "",
    "title": "BORRO (S. BIAGIO AL)",
    "body": "Castello con parrocchia nella \nValle dell’Arno superiore sull’antico confine territoriale \ndi Arezzo. – I popoli di questo castelletto, insieme con \nquelli di Campogiallo e di Trojana, si diedero, nel 1344, \nalla signoria di Firenze. – Da questo luogo prese il nome \nla nobile famiglia Aretina del Borro . – Vedere BIAGIO \n(S.) al BORRO.",
    "original_title": "BORRO (S. BIAGIO AL)",
    "byte_offset": 1623121
  },
  {
    "context": "in Val di Magra.",
    "title": "BORSEDA",
    "body": "Villaggio con parrocchia (S. \nGiovanni Evangelista) nella Comunità Giurisdizione e un \nmiglio toscano a ponente-maestro di Calice, Diocesi di \nPontremoli, già di Sarzana, Compartimento di Pisa. \nRisiede in monte alla destra del fiume Vara nell’exfeudo \ndi Calice, posseduto dai conti del Fiesco e quindi dai \nprincipi Doria di Genova, finalmente riunito per compra \nal Granducato verso il 1770. \nLa parrocchia di Borseda comprende diverse altre ville, \nfra le quali Doboduse e Forno. – Vedere CALICE. \nEssa conta una popolazione di 281 abitanti.",
    "original_title": "BORSEDA",
    "byte_offset": 1623496
  },
  {
    "context": "in Val di Sieve",
    "title": "BORSELLI",
    "body": "sulla vetta del monte della \nConsuma, lungo la strada provinciale casentinese, nella \nparrocchia di S. Margherita a Tosina con oratorio (S. \nDomenico) nella Comunità Giurisdizione e 6 miglia a \nlevante di Pelago, Diocesi di Fiesole, Compartimento di \nFirenze. – Vedere COSUMA (MONTE della).",
    "original_title": "BORSELLI",
    "byte_offset": 1624078
  },
  {
    "context": "(Burciliani Castrum) in Val di Serchio. ",
    "title": "BORSIGLIANA",
    "body": "Villaggio della Garfagnana alta con parrocchia (S. Maria \nAssunta) nella Comunità e 4 miglia toscane a settentrione \ndi Piazza, Giurisdizione e 12 miglia toscane a maestro di \nCastelnuovo, Diocesi di Massa Ducale, già di Sarzana, \nDucato di Modena. \nRisiede in poggio dal lato dell’Appennino, alla sinistra del \nfiume Serchio di Soraggio, e comprende la Villa di \nVergnano. Confina a levante con Livignano, a ostro con \nSoraggio, a ponente con Cogna mediante il fiume \nSerchio, e a settentrione con Sillano mediante il fiume \nmedesimo. \nBorsigliana e Vergnano contano 191 abitanti.",
    "original_title": "BORSIGLIANA",
    "byte_offset": 1624403
  },
  {
    "context": "in Val d’Elsa.",
    "title": "BOSCO (S. ANTONIO DEL)",
    "body": "– Vedere ANTONIO (S.) del BOSCO.",
    "original_title": "BOSCO (S. ANTONIO DEL)",
    "byte_offset": 1625047
  },
  {
    "context": "nel Val d’Arno inferiore. ",
    "title": "BOSCO (CASTEL DEL)",
    "body": "Borgata e posta di cavalli sulla strada Regia pisana con \nparrocchia (S. Brunone) nella Comunità Giurisdizione e 6 \nmiglia toscane a maestro di Palaja, Diocesi di Sanminiato, \ngià di Lucca, Compartimento di Pisa. \nRisiede in una uliginosa pianura, già palude detta di \nLaviano, alla sinistra dell’Arno, mezzo mig lio a ponente-\nmaestro della magnifica Villa di Varramista del marchese \nGino Capponi, miglia toscane 17 e 1/2 a levante di Pisa, \n32 e 1/2 a ponente di Firenze. \nLa sua chiesa fu riedificata verso la fine del secolo XVIII \nin aria più salubre sopra il vicino e ventilato colle.  \nEsisteva in questo luogo un fortilizio di frontiera della \nRepubblica di Pisa, combattuto più volte dai Fiorentini e \ndai Lucchesi, e finalmente disfatto in vigore del trattato di \npace concluso nel 1364. \nLa catena che i Pisani tenevano fra Castel del Bosco e il \nvicino ponte della Cecinella ad oggetto di far pagare il \npedaggio a chi passava con merci e con bestie da soma, \nnel tempo che rattrista il pensiero, ci fa benedire quel \nsommo legislatore che tolse inciampi sì odiosi alla civiltà, \ne cotanto funesti al commercio. \nLa parrocchia del Castel del Bosco conta 773 abitanti.",
    "original_title": "BOSCO (CASTEL DEL)",
    "byte_offset": 1625137
  },
  {
    "context": "in Val d’Ombrone senese.",
    "title": "BOSCO (CASTIGLIONE DEL)",
    "body": "Villa con castellare e pieve (S. Michele) nella \nComunità Giurisdizione e 5 miglia toscane a maestro di \nMontalcino, Diocesi e Compartimento di Siena. \nTanto dell’antica pieve, quanto della rocca di Castiglion \ndel Bosco, esistono ancora non poche vestigie nelle \nvicinanze della moderna villa e chiesa parrocchiale. –  \nEbbe nome da un folto bosco di lecci e cerri, i quali \ntuttora rivestono quel poggio bagnato a ponente \ndall’Ombrone dirimpetto alla confluenza del fiume \nMerse. \nFu Castiglione del Bosco signoria de Piccolomini, poi dei \nconti Malavolti del Benino di Firenze, i quali tuttora \nposseggono costà una selvosa tenuta. \nCastiglione del Bosco conta 179 abitanti.",
    "original_title": "BOSCO (CASTIGLIONE DEL)",
    "byte_offset": 1626380
  },
  {
    "context": "in Val di Sieve.",
    "title": "BOSCO AI FRATI",
    "body": "Monastero che \ncredesi in origine fondato per monaci Brasiliani, poi \nvisitato da S. Francesco, servito di stanza a S. \nBonaventura, e finalmente abitato da frati \ndell’Osservanza. È situato nel popolo di Lucigliano, \nComunità e 2 miglia toscane a settentrione di S. Piero a \nSieve, Giurisdizione di Scarperia, Diocesi e \nCompartimento di Firenze. \nNei secoli di mezzo denominavasi S. Francesco al Lago \ndel Bosco: con il qual titolo trovasi designata la chiesa, \ndove volle esser sepolto il conte Guglielmo di Azzolino \nde’conti Alberti di Vernio, fratello del famoso Tano di \nMontecarelli, siccome apparisce dal suo testamento del 17 \nsettembre 1347. Il suddetto monastero fu riedificato nel \n1520 insieme con la chiesa, sotto l’invocazione di S. \nBonaventura. (BROCCHI, Descriz. del Mugello.).",
    "original_title": "BOSCO AI FRATI",
    "byte_offset": 1627124
  },
  {
    "context": "",
    "title": "BOSCO (S. PIETRO IN)",
    "body": "– Vedere GALEATA. ",
    "original_title": "BOSCO (S. PIETRO IN)",
    "byte_offset": 1627966
  },
  {
    "context": "nella Valle del (ERRATA : Lamone) Montone in Romagna.",
    "title": "BOSCO (S. STEFANO IN)",
    "body": "Vico con parrocchia nella \nvallecola del (ERRATA : fiume Samoggia) rio della Villa \nnel piviere di S. Savino, Comunità e 3 miglia toscane a \nponente-maestro di Dovadola, Giurisdizione di Terra del \nSole, Diocesi di Faenza, Compartimento di Firenze. \nRisiede in piaggia alla sinistra della strada comunitativa \nche da Dovadola guida a Modigliana. \nLa parrocchia di S. Stefano al Bosco ha 99 abitanti.",
    "original_title": "BOSCO (S. STEFANO IN)",
    "byte_offset": 1628014
  },
  {
    "context": "",
    "title": "BOSCOLUNGO",
    "body": "Borgata con chiesa parrocchiale (S. \nLeopoldo) dov’è una Dogana di frontiera di seconda \nclasse nel Dipartimento doganale di Pistoja. \nSiede sul crine dell’Appennino pistojese lungo la strada \nRegia modenese, al confine del Granducato con la \nprovincia del Frignano, nella Comunità e 7 miglia toscane \na maestro di Cutigliano, Giurisdizione di San Marcello, \nDiocesi di Pistoja, Compartimento di Firenze. \nEbbe nome da un bosco di abeti esistente in quella \ncriniera. La sua chiesa parrocchiale fu eretta dal Granduca \nLeopoldo I contemporaneamente all’apertura della grande \nstrada che per quel varco guida a Modena. – Vedere \nABETONE. \nS. Leopoldo a Boscolungo ha 435 abitanti.",
    "original_title": "BOSCOLUNGO",
    "byte_offset": 1628497
  },
  {
    "context": "",
    "title": "BOSI (VERRUCOLA DE’)",
    "body": "– Vedere VERRUCOLA di Fivizzano. ",
    "original_title": "BOSI (VERRUCOLA DE’)",
    "byte_offset": 1629204
  },
  {
    "context": "",
    "title": "BOSIO (PONTE)",
    "body": "– Vedere PONTE BOSIO in Val di Magra.",
    "original_title": "BOSIO (PONTE)",
    "byte_offset": 1629266
  },
  {
    "context": "",
    "title": "BOSSI (S. ANDREA A)",
    "body": "Vico e parrocchia nel Chianti \nalto nella Valle dell’Ombrone senese, piviere di S. Felice \nin Pincis, Comunità Giurisdizione e 5 miglia toscane a \nmaestro di Castelnuovo Berardenga, Diocesi di Arezzo, \nCompartimento di Siena. \nS. Andrea a Bossi conta 116 abitanti.",
    "original_title": "BOSSI (S. ANDREA A)",
    "byte_offset": 1629326
  },
  {
    "context": "nel Val d’Arno aretino. ",
    "title": "BOSSI (S. TOMMASO DE’)",
    "body": "Casale e popolo sulla pendice settentrionale del poggio \nLignano alla destra della strada Regia dell’Adriatico, nel \npiviere di S. Eugenio al Bagnoro, Comunità Giurisdizione \nDiocesi e Compartimento odi Arezzo, da cui è circa 4 \nmiglia toscane a levante. \nS. Tommaso a Bossi conta 116 abitanti.",
    "original_title": "BOSSI (S. TOMMASO DE’)",
    "byte_offset": 1629620
  },
  {
    "context": "S. Petrus in Pixide, in Val d’Elsa. ",
    "title": "BOSSOLO (S. PIETRO IN)",
    "body": "Antica pieve nella Comunità, Giurisdizione e circa 3 \nmiglia toscane a settentrione di Barberino di Val d’Elsa, \nDiocesi e Compartimento di Firenze. \nÈ situato nell’alto piano della Valle presso le sorgenti del \ntorrente Virginio, un quarto di miglio a sinistra della \nstrada Regia postale che da Firenze scorta a Roma. \nS’ignora l’epoca della sua origine: ma fu una al certo \ndelle primitive e più ragguardevoli chiese plebane della Diocesi fiorentina, cui acquistò importanza maggiore la \nfavorevole sua posizione. \nSino dal 1038 questa pieve, di proprietà della mensa \nvescovile di Firenze, fu ceduta dal vescovo Atto al suo \ncapitolo insieme col castello di S. Pietro in Bossolo; \nsebbene il castello non dovette essere più che una delle \nsolite torri di abitazioni padronali, seppure non era già  \ndiroccato nel 1213, quando i popolani della stessa pieve \npromisero al vescovo Giovanni da Velletri di edificare un \ncastello sopra il poggio della pieve in Bossolo. \nNel 1127 Corrado marchese di Toscana rinunziò in favore \ndei vescovi fiorentini al diritto di alloggio che gli \nperveniva nel piviere di S. Pietro in Bossolo. \nEra posta nelle vicinanze di questa pieve la Corte freda, o \nsia di Fredo, (oggi podere), di cui è fatta menzione in un \nistrumento del 7 settembre 988, quando Gherardo di \nGotizio, signore di Monte Rinaldi (e forse stipite dei \nRicasoli), vendé al gran conte Ugo marchese di Toscana, \nterreni e case in Corte freda nel piviere di S. Pietro in \nBossolo. (ARCH. DIPL. FIOR. Carte della Badia di \nPassignano). Nella stessa Corte freda il preaccennato \nconte Ugo assegnò tre mansi all’Abazia da esso fondata \nsopra Poggibonsi. – Pochi anni dopo Ildebrando vescovo \ndi Firenze fece costruire la cappella di S. Majolo nel \nluogo di Corte freda, la quale cedé nel 1024 al monastero \ndi S. Miniato al Monte (LAMI, Mon. Eccl. Flor.). \nSarebbe un quesito da proporre quello del nomignolo di \nBossolo, o in Pixide stato dato ab immemorabili a questa \nchiesa plebana: sapendo che le pievi sino dall’epoca \nlongobardica erano i luoghi di riunione dei magistrati \ncomunitativi, e conseguentemente i depositi degli statuti, \ndelle deliberazioni, e delle urne o bossoli destinati alla \nballottazione dei partiti. \nLa pieve di S. Pietro in Bossolo è ora padronato dei nobili \nGuicciardini di Firenze. Essa aveva 21 popoli suffraganei, \nridotti attualmente a 11, compresovi quello della chiesa \nmatrice, cioè: 1. S. Pietro in Bossolo, Pieve con due \nannessi, S. Michele a Casaglia e S. Giusto a Petrojo; 2. S; \nAngelo a Nebbiano , Prioria; 3. S. Jacopo alla Sambuca, \nPrioria con gli annessi di S. Paolo nel Fiume , e di S. \nGiovanni in Poggio; 4. S. Romolo a Tignano, Prioria con \nl’annesso di S. Tommaso a Tignano ; 5. S. Antonino a \nBonazza ; 6. S. Bartolommeo a Palazzuolo con l’annesso \ndi S. Niccolò a Uglione; 7. S. Jacopo a Magliano; 8. S. \nLorenzo a Vigliano; 9. S. Bartolommeo a Barberino con \ngli annessi di S. Stefano a Barberino e di S. Lucia a \nCassiano; 10. S. Lucia al Borghetto; 11. S. Maria a \nMarcialla , con l’annesso di S. Maria a Pogna. \nLa parrocchia di S. Pietro in Bossolo conta 706 abitanti.",
    "original_title": "BOSSOLO (S. PIETRO IN)",
    "byte_offset": 1629976
  },
  {
    "context": "nella Valle della Sieve. ",
    "title": "BOTENA (S. STEFANO IN)",
    "body": "Antica pieve che ebbe nome dal vicino torrente della \nComunità Giurisdizione e circa miglia toscane 1 e 1/2 a \ngreco di Vicchio, Diocesi e Compartimento di Firenze. \nÈ situata alla sinistra del fiume Sieve, sopra una collinetta \nche attaccasi allo sprone dell’Appennino di Belforte fra i \ntorrenti Arsella e Botena, presso cui era un castello \nedificato, circa il 1232, dal vescovo Ardingo di Firenze, \nche appellò Castelnuovo , forse per distinguerlo dalla \nvicina casa torrita di Ripe canina, detta sino d’allora \nCastelvecchio. \n\nAl quale Castelnuovo di Botena non so se riferire si possa \nuna villa che posseggono costà i signori Altoviti, \ndenominata la Casa nuova. \nFu la pieve di Botena sino dal secolo X di collazione dei \nvescovi di Firenze, i quali nominavano i pievani e i \ncappellani succursali della stessa chiesa battesimale, dai \nquali ricevevano un annuo tributo. \nL’attuale chiesa di Botena  fu quasi di pianta rifatta e \nconsacrata da Antonio Altoviti arcivescovo fiorentino, li 7 \nmaggio 1568. \nIl fonte battesimale e i diriti della pieve di Botena \npassarono nella nuova chiesa eretta, e consacrata nel 1785 \ndentro la Terra di Vicchio dall’arcivescovo Antonio \nMartini. – Vedere VICCHIO. \nSono succursali nella stessa pieve i seguenti popoli: 1. S. \nLorenzo a Villore, Prioria. 2. S. Bartolommeo a Farneto, \nPrioria; 3. S. Alessandro a Vitigliano; 4. S. Cristofano a \nCasole; 5. S. Michele a Ripe canina, cui è stato annesso il \npopolo di S. Maria a Farneto; 6. S. Maria a Rostolena. \nLa parrocchia plebana di S. Stefano di Botena in Vicchio \ncomprende 1076 abitanti.",
    "original_title": "BOTENA (S. STEFANO IN)",
    "byte_offset": 1633221
  },
  {
    "context": "in Val di Magra.",
    "title": "BOTIGNANA",
    "body": "– Vedere BOTTIGNANA.",
    "original_title": "BOTIGNANA",
    "byte_offset": 1634879
  },
  {
    "context": "nel Val d’Arno inferiore.",
    "title": "BOTINACCIO (S. ANDREA A)",
    "body": "Villa e parrocchia nel piviere di Celiaula, \nComunità, Giurisdizione e quasi 6 miglia toscane a \nmaestro di Montespertoli, Diocesi e Compartimento di \nFirenze. \nÈ posta sull’alto piano della Valle sulla strada \ncomunitativa che da Montespertoli per Celiaula e \nSimontana entra nella Regia pisana un miglio a occidente \ndella Regia Villa dell’Ambrogiana. \nÈ probabile che dal vicino borro, donde ha origine il \ncanale di Val di Botte, prendesse questo luogo \nl’etimologia di Botinaccio, siccome l’ebbe dal torrente \nBotena la pieve sopra descritta; mentre ci sembra affatto \nassurda la tradizione tuttora in voga in cotesta contrada, \nche il nome di Botinaccio  provenisse da un bottino \nraccolto e nascosto costà da Castruccio Castracani nella \nscorreria che fece nel febbrajo del 1326 in Val di Pesa, a \ndanno del Comune di Firenze. \nLa cadente villa, ossia casa torrita del Botinaccio, \ndenominata il Palazzaccio, fu ed è di proprietà della \nillustre famiglia de’Frescobaldi patrona della chiesa. \nS. Andrea al Botinaccio conta 201 abitanti.",
    "original_title": "BOTINACCIO (S. ANDREA A)",
    "byte_offset": 1634936
  },
  {
    "context": "",
    "title": "BOTOLINO (MONTE)",
    "body": "– Vedere MONTE BOTOLINO.",
    "original_title": "BOTOLINO (MONTE)",
    "byte_offset": 1636055
  },
  {
    "context": "nel suburbio orientale di Pisa.",
    "title": "BOTTANO",
    "body": "Borgata che \ncomprendeva due popoli (S. Cristofano e S. Donato di \nBottano). È compresa nella Comunità dei Bagni a S. \nGiuliano, sebbene le sue chiese appartennero al pievanato \ndella Primaziale di Pisa. Quella di S. Donato è da lunga \netà diroccata, l’altra di S. Cristofano esiste tuttora come \npubblico oratorio. ",
    "original_title": "BOTTANO",
    "byte_offset": 1636104
  },
  {
    "context": "Borgata con ",
    "title": "BOTTE (S. DONATO IN VAL DI)",
    "body": "parrocchia nel Val d’Arno inferiore, piviere, Comunità \nGiurisdizione e circa 3 miglia toscane a scirocco di \nEmpoli, Diocesi e Compartimento di Firenze. \nÈ posta in un seno fra piagge fiancheggiate da due borri, \nuno dei quali di Piavola, l’altro porta il nome di Botte. \nQuest’ultimo, che scaturisce da’contorni di Botinaccio, \ndiede probabilmente il nome a questa località. – Vedere \nBOTINACCIO.  \nAlla canonica di S. Donato in Val di Botte lasciò per \nutilità della chiesa un legato la contessa Beatrice figlia del \nconte Rodolfo di Capraja e vedova del conte Marcovaldo \nde’conti Guidi, a forma del suo testamento olografo del \n18 febbrajo 1278 stile fiorentino. (1279 Era Volgare - \nLAMI, Mon. Eccl. Flor.). \nNelle bolle spedite ai pievani di Empoli dal pontefice \nNiccolò II, li dicembre 1059, da Celestino IV, li 8 giugno \n1192, e da Alessandro III, li 3 luglio 1258, la canonica di \nS. Donato è indicata prima prioria fra le 30 chiese \nsuccursali di quella insigne pieve. \nFurono aggregati allo stesso popolo di S. Donato le \nparrocchie di S. Fredino in Val di Botte, e di S. Michele a \nSignano. \nS. Donato in Val di Botte conta 542 abitanti.",
    "original_title": "BOTTE (S. DONATO IN VAL DI)",
    "byte_offset": 1636480
  },
  {
    "context": "in Val di Magra.",
    "title": "BOTTIGNANA",
    "body": "Casale e parrocchia (S. \nBartolommeo) nella Comunità Giurisdizione e 5 miglia \ntoscane a settentrione di Fivizzano, Diocesi di Pontremoli, \ngià di Sarzana, Compartimento di Pisa. \nRisiede nel poggio della Marinella alla base meridionale \ndell’Alpe di Camporaghena sopra la ripa destra del fiume \nRosaro, in mezzo a selve di castagni. – Fu Bottignana una \ndelle chiese filiali della pieve di S. Paolo a Vendaso. – \nEssa conta 135 abitanti.",
    "original_title": "BOTTIGNANA",
    "byte_offset": 1303522
  },
  {
    "context": "in Val di Cecina.",
    "title": "BOVECCHIO e BELORA",
    "body": "Due castelli \ndiruti alla destra del fiume Cecina, nella Comunità e \nGiurisdizione di Riparbella, Diocesi e Compartimento di \nPisa. \nSono rammentati in varie pergamene della Primaziale e in \nquelle di S. Lorenzo alle Rivolte di Pisa. – Vi ebbero \npodere i conti della Gherardesca, cui appartenne quel \nGherardo figlio di altro Conte Gherardo che, nel 29 \nagosto 1120, fece transazione con l’arcivescovo di Pisa di \ncinque parti della corte di Belora  e di quella di Bovecchio. \nDicesi tuttora Belora un castellare posto presso la tenuta \ndi Casaglia nella Comunità di Riparbella, 4 miglia \ntoscane circa a levante del capoluogo, sulla ripa destra del \nfiume Cecina. \nDai numerosi ipogei nel luogo di Belora  scoperti pochi \nanni fa dal zelante antiquario volterrano signor Cinci \nespertissimo indagatore di tali sepolcreti, si può arguire \ndell’antichità, lustro e popolazione di questo paese, ora \nnuda e deserta campagna.",
    "original_title": "BOVECCHIO e BELORA",
    "byte_offset": 1638178
  },
  {
    "context": "in Val di Sieve.",
    "title": "BOVECCHIO",
    "body": "Due casali esistono nel \nMugello, uno de’quali diede il nome a un podere nel \npopolo di S. Stefano in Botena, Comunità di Vicchio; \ndall’altro prese il distintivo l’attuale parrocchia di S. \nLorenzo a Bovecchio nel piviere di Pimonte, sulla pendice \norientale del monte Calvana, nella Comunità \nGiurisdizione e quasi 4 miglia a libeccio-ponente di \nBarberino di Mugello, Diocesi e Compartimento di \nFirenze.  \nEra di padronato della mensa arcivescovile di Firenze, \nattualmente de’marchesi Giugni. Esistono in questo \npopolo due ville signorili, una detta le Rovelle del \nmarchese Guasconi; l’altra di Panzano della casa Ulivi di \nRonta. \nLa parrocchia di S. Lorenzo a Bovecchio conta 164 \nabitanti.",
    "original_title": "BOVECCHIO",
    "byte_offset": 1638178
  },
  {
    "context": "(Buellium).",
    "title": "BOVEGLIO",
    "body": "Villaggio spicciolato con \nparrocchia (S. Giacomo) nella Valle della Pescia, piviere \nComunità Giurisdizione e 5 miglia toscane a settentrione \ndi Villa Basilica, Diocesi e Ducato di Lucca. \nSiede in poggio fra monte Pizzorno e Battifolle alle \nsorgenti della Pescia di Collodi . \nLa più antica memoria riferibile a questo casale mi \nsembrò quella di una pergamena lucchese dell’anno 757 \npubblicata dal Muratori. \nDella sua antica chiesa dedicata a S. Genesio e S. \nGiovanni fanno menzione vari istrumenti dei secoli XI e \nXII dell’Archivio Arcivescovile di Lucca. Uno di essi, del \n1086, tratta di un’enfiteusi fatta dall’arciprete della \ncattedrale di S. Martino della metà dei beni spettanti alla \npieve di Villa Basilica, e alla chiesa di S. Genesio e S. \nGiovanni posta in loco Buellio. \nNel 1014 Grimizzo vescovo di Lucca accordò con titolo \ndi enfiteusi a Sigifredo figlio di Teudegrimo, dei nobili di \nBuggiano e di Maona, beni spettanti alla pieve di S. Maria \ne S. Giovanni di Villa Basilica e alle chiese di S. Genesio \na Boveglio e di S. Martino a Pariana dello stesso piviere. \nBoveglio, durante la guerra del 1429 al 1438, fu occupato \ndai Fiorentini che lo riconsegnarono ai Lucchesi, dopo la \npace del 1441, insieme con le altre ville e castelli della \nVicaria di Villa Basilica. \nLa parrocchia di Boveglio conta 578 abitanti.",
    "original_title": "BOVEGLIO",
    "byte_offset": 1639899
  },
  {
    "context": "in Val di Sieve.",
    "title": "BOVINO (S. MARIA AL)",
    "body": "– Vedere ALBOINO.",
    "original_title": "BOVINO (S. MARIA AL)",
    "byte_offset": 1641282
  },
  {
    "context": "di Viareggio.",
    "title": "BOZZANO",
    "body": "Antico castello, ora villaggio \nspicciolato con parrocchia (SS. Prospero e Caterina) nel \npiviere di Massaciuccoli, Comunità Giurisdizione e 2 \nmiglia toscane a maestro di Viareggio, Diocesi e Ducato \ndi Lucca. \nLa storia di questo castello comincia con quella degli \nUbaldi consorti de’visconti di Anchiano, di Mozzano e di \nVersilia, i quali, a partire dal secolo X, furono signori del \ncastello e distretto di Bozzano. Apparteneva a questi \ndinasti un Ranieri di Roffredo, il quale nel 1005 e nel \n1006 donò al capitolo della cattedrale di Lucca il castello \ndi Roggio e quello di Domazzano, coi poggi dov’erano \nsituati, riservandosi l’usufrutto dei medesimi; mentre, nel \n1078 e nel 1104, lo stesso capitolo rinnovò la detta \nenfiteusi a favore di Sigifredo del fu Ubaldo di Bozzano, uno dei discendenti del summentovato Ranieri. \n(MEMOR. LUCCH. T. III) \nNel 1172 i figli di Ubaldo, al dire dell’annalista Tolomeo, \nconsegnarono ai Pisani i loro castelli di Montramito e di \nBozzano, per cui, insorta mischia fra i due popoli, riescì ai \nLucchesi di scacciare di là le milizie pisane, dalle quali \npochi anni dopo furono le stesse rocche nuovamente \ninvestite e occupate. Tornate queste in potere della \nRepubblica di Lucca, per decreto dei suoi reggitori, \nfurono sino a’fondamenti l’una e l’altra in due tempi \ndiversi atterrate, Montramito cioè, nel 1187, e Bozzano \nnel 1219. (PTOLOM. Annal. Lucens.) \nLa cura di Bozzano con tutto il piviere di Massaciuccoli \nfaceva parte della Diocesi di Pisa, dalla quale fu staccata e \ndata a quella di Lucca, in occasione di una permuta fatta \nnel 1789. \nLa parrocchia di Bozzano conta 880 abitanti.",
    "original_title": "BOZZANO",
    "byte_offset": 1641346
  },
  {
    "context": "Casale e ",
    "title": "BOZZONE (S. GIOVANNI BATISTA AL)",
    "body": "Pieve antica in Val d’Arbia, attualmente nella Comunità \ndelle Masse del Terzo di S. Martino, Giurisdizione, \nDiocesi e Compartimento d Siena, da cui è appena 4 \nmiglia toscane a levante. \nPrende nome dal torrente Bozzone che bagna un \nvalloncello fra l’Arbia e Siena, stato teatro di frequenti \ncombattimenti fra i Senesi, i Fiorentini e gli Aretini, per \ncui la contrada acquistossi, al dire del Tommasi, il titolo \ndi Val di Pugna, nomignolo che tuttora conserva una \nchiesa suffraganea del Bozzone. – Vedere PUGNA (S. \nTOMMASO in VAL di). \nLa Pieve è situata alla base di una collina sulla via \nprovinciale di Castelnuovo Berardenga, alla sinistra del \ntorrente indicato, presso i ruderi di un ponte di pietra, \ncostruito nel 1367. \nLa pieve del Bozzone viene indicata sotto il titolo di S. \nAndrea nella bolla di Clemente III spedita nel 1189 a \nBono vescovo di Siena. –  Essa comprendeva 17 chiese, \nriunite alle seguenti parrocchie. \n1. S. Giovanni al Bozzone Pieve, con gli annessi di S. \nSebastiano al Larniano, e S. Pietro a Paterno; 2. S. \nTommaso di Val di Pugna, cui fu aggregato il popolo \ndella Badia di S. Trinita di Alfiano, e quello di S. Maria a \nBulciano; 3. S. Paolo a Presciano; 4. S. Pietro a Vico \nd’Arbia, con l’annesso di S. Bartolo mmeo di Monte \nChiaro ; 5. S. Eugenia; 6. S. Agnese a Vignano  con gli \nannessi di S. Giorgio a Papajano e di S. Stefano a \nPecorile; 7. S. Paterniano alle Tolfe ; 8. S. Pietro a Monte \nLiscaj con l’annesso di S. Giorgio ai Lapi; 9. S. Regina; \n10. S. Maria a Capriola, ora S. Bernardino \nall’Osservanza .  \nIn questa contrada possedeva beni il Gran Conte Ugo, dei \nquali nel 998 ne assegnò parte alla Badia di Poggibonsi. \nLa pieve al Bozzone fu dichiarata abbaziale dopo la \nsoppressione della vicina badia di S. Trinita di Alfiano. – \nNel 1446 costà accampò l’esercito di Alfonso re di \nNapoli. \nSi trovano nel suo distretto diverse ville e case di \ncampagna assai deliziose, fra le quali quella di Mociano \nde’signori Finetti di Siena, la Casabianca, antico retaggio \nde’nobili Spannocchi, e il Poggio al Vento del prof. \nGrottanelli. \n\nLa parrocchia della pieve al Bozzone conta 171 abitanti.",
    "original_title": "BOZZONE (S. GIOVANNI BATISTA AL)",
    "byte_offset": 1643050
  },
  {
    "context": "(Bracerium) in Val di Vara.",
    "title": "BRACELLI",
    "body": "Villaggio con \nchiesa arcipretura (S. Maurizio) nella Comunità di \nBeverino, Mandamento della Spezia, Provincia di \nLevante, Diocesi di Sarzana, Regno Sardo. – A questo \nluogo di Bracelli vuolsi probabilmente riferire un diploma \nda Ottone I concesso nel 19 maggio 963, ai vescovi di \nLuni ai quali confermò fra le ville e castelli di Val di Vara \nanco la corte de Brecerio.(UGHELLI, Ital. Sacr.) – \nVedere BEVERINO.  \nLa parrocchia di Bracelli ha 360 abitanti.",
    "original_title": "BRACELLI",
    "byte_offset": 1645286
  },
  {
    "context": "in Val d’Era.",
    "title": "BRADONI (MONTE)",
    "body": "Con questo nome è \ndesignato un piccolo borgo, già castello murato, presso la \nBadia di S. Giusto, quasi un miglio a settentrione-maestro \ndella città di Volterra. \nIl qual castello fu posseduto a titolo di feudo dai monaci \ndella stessa Badia. – Vedere ABAZIA di S. GIUSTO \npresso Volterra.",
    "original_title": "BRADONI (MONTE)",
    "byte_offset": 1645796
  },
  {
    "context": "",
    "title": "BRAJA (S. MICHELE A)",
    "body": "Casale e parrocchia in Val di \nMagra nella Comunità, Guirisdizione, Diocesi e circa 7 \nmiglia toscane a settentrione di Pontremoli, \nCompartimento di Pisa. \nRisiede sul monte Molinatico lungo il torrente Verdesina \ntre miglia lungi dal confine fra il Granducato e il Ducato \ndi Parma. \nS. Michele a Barja conta 156 abitanti.",
    "original_title": "BRAJA (S. MICHELE A)",
    "byte_offset": 1646130
  },
  {
    "context": "",
    "title": "BRANA (S. ROMANO IN VAL DI)",
    "body": "Villaggio e \nparrocchia in Val d’Ombrone pistojese nella Comunità di \nPorta al Borgo, piviere di Satornana, Giurisdizione, \nDiocesi e 3 miglia toscane a settentrione di Pistoja, \nCompartimento di Firenze. \nÈ un villaggio spicciolato sull’antica strada che varca la \nmontagna di Pistoja alla Badia di Taona, presso il torrente \nBrana, da cui prese il distintivo la sua chiesa parrocchiale. \nS. Romano di Brana trovasi nominato all’anno 1171 in un \nistrumento di permuta di effetti fra l’abate di S. \nBartolommeo di Pistoja e il rettore di detta chiesa. \nL’oratorio di S. Maria di Brana tuttora esistente è \nrammentato nella bolla spedita il 14 novembre 1105 da \nPasquale II a Ildebrando vescovo di Pistoja; e l’ospedale \ndi Brana è designato nel Sinodo pubblicato dal vescovo \nErmano li 16 aprile 1313.  \nS. Romano in Val di Brana conta 716 abitanti.",
    "original_title": "BRANA (S. ROMANO IN VAL DI)",
    "byte_offset": 1646483
  },
  {
    "context": "in Versilia.",
    "title": "BRANCALIANO",
    "body": "Borgo perduto sulla strada \nRegia fra il Lago di Porta e Pietrasanta, nelle vicinanze di \nPonte Rosso, nella Comunità Giurisdizione e 3 miglia \ntoscane a ponente di Pietrasanta, Diocesi e \nCompartimento di Pisa.  \nNel distretto di Brancaliano ebbero qualche diritto i \nvescovi di Luni, siccome apparisce da un privilegio del 29 \nluglio 1185 compartito da Federigo I al vescovo Pietro. \nIl dominio assoluto però di questa borgata era dei nobili di Corvaja, i quali nel secolo XIII tenevano costà una \ncatena doganale per l’esazione di un pedaggio di 5 soldi \nper ogni bestia da soma. \nIl borgo di Brancaliano fu disfatto dai Lucchesi \n(ERRATA: nel 1167) nel 1170. (PTOLOM. Annal. \nLucens.)",
    "original_title": "BRANCALIANO",
    "byte_offset": 1547228
  },
  {
    "context": "",
    "title": "BRANCIALINO (SS. Fabiano e Sebastiano)",
    "body": "Casale e \nparrocchia in Val Tiberina, nella Comunità Giurisdizione \ne 5 miglia toscane a scirocco della pieve S. Stefano, \nDiocesi di S. Sepolcro, già di Città di Castello, \nCompartimento di Arezzo. \nRisiede in costa alla sinistra del fiume Tevere, sul fosso \nVisolla nel piviere di Telana.  \nLa parrocchia di Brancialino conta 148 abitanti.",
    "original_title": "BRANCIALINO (SS. Fabiano e Sebastiano)",
    "byte_offset": 1648117
  },
  {
    "context": "(Branculae) in Val di Serchio.",
    "title": "BRANCOLI",
    "body": "Contrada \ncomposta di più borgate e 9 popoli diversi, nella \nComunità Giurisdizione Diocesi e Ducato di Lucca, da \ncui il paese di Brancoli trovasi fra le 7 e 9 miglia toscane \na settentrione. \nTutta la contrada è alla sinistra del fiume Serchio nei colli \nche propagansi dal fianco occidentale del monte Pizzorno, \na cavaliere della strada de’Bagni. \nI nomi dei 9 popoli do Brancoli sono: 1. Pieve di \nBrancoli; 2. Brancoli  Gignano, annesso alla Pieve; 3. S. \nPietro di Brancoli a Ombreglio; 4. S. Frediano di \nBrancoli a Deccio; 5. SS. Angiolo e Martino di Brancoli \nTramonte; 6. S. Maria di Brancoli Piazza; 7. S. lario di \nBrancoli; 8. S. Giusto di Brancoli; 9. S. Lorenzo di \nBrancoli.  \nSi fa menzione di questa contrada sino dall’anno 794, \nallorché il prete Garimondo figlio di Goffredo, nativo di \nBrancoli, offrì alla Cattedrale di Lucca alcuni oliveti, \ncastagni e orti situati in Saltocchio e in Parezzana. – Alla \nchiesa di S. Maria e di S. Pietro a Brancoli ci richiama \nuna carta della stessa cattedrale dell’874; dove si \nrammenta il fondatore della medesima, che fu il bisavo \ndel rettore, il quale nell’anno indicato cedeva ad altri il \npadronato di quella chiesa. \nNell’871 il marchese Adalberto figlio del conte Bonifazio \ndi Lucca donò alla cattedrale di S. Martino una sua corte \nin Brancoli. Fu pure in Brancoli, dove, nel 1079, la \ncontessa Matilde emanò un placito a favore della \ncattedrale di Lucca. \nIl diruto castello di Cotrozzo  di Brancoli è rammentato in \nuna pergamena del 1048. Nel 1333 venne assegnato in \nfeudo da Carlo di Boemia, poi IV imperatore di questo \nnome, a Vanni d’Jacopo Forteguerra, Vicario di \nCamajore. \nI registri Vaticani di Cencio Camerario segnano questo \npaese, come tributario della corte di Roma. Forse ciò \navvenne mercé una delle tante elargità della contessa \nMatilde. \nLe colline di Brancoli offrono una delle più belle \nprospettive della Valle del Serchio, e del piano \nsettentrionale di Lucca, rese più vaghe e graziose dalle \nnumerose ville e case di delizia, ma più che altro dalla \nvaria e ricercata coltura della circostante campagna, ricca \ndi ulivi, di viti, di selve e di limpide fontane. \n\n \n- La pieve di Brancoli con l’annesso di Gignano ha una \npopolazione di Abitanti 358 \n- S. Pietro di Brancoli Ombreglio ha Abitanti 154 \n- SS. Angiolo e Martino di Brancoli Tramonte ne contiene \nAbitanti 93 \n- S. Maria di Brancoli Piazza  conta Abitanti 306 \n- S. Ilario di Brancoli comprende Abitanti  86 \n- S. Frediano di Brancoli Deccio ha Abitanti 191 \n- S. Giusto e S. Lorenzo di Brancoli conta Abitanti 391 \n- Popolazione totale della contrada di Brancoli Abitanti",
    "original_title": "BRANCOLI",
    "byte_offset": 1648508
  },
  {
    "context": "",
    "title": "BRANDA (FONTE)",
    "body": "– Vedere FONTEBRANDA.",
    "original_title": "BRANDA (FONTE)",
    "byte_offset": 1651225
  },
  {
    "context": "(Brandelium) in Val di Lima.",
    "title": "BRANDEGLIO",
    "body": "Villaggio \ncon parrocchia sotto il titolo di S. Maria Assunta, nel \npiviere di Casabasciana, Comunità e 3 miglia toscane a \nscirocco-levante de’Bagni di Lucca, Giurisdizione del \nBorgo a Mozzano, Diocesi e Ducato di Lucca. \nÈ un villaggio sparso sulla ripa sinistra del fiume Lima \nalla base settentrionale del Monte di Battifolle. \nLa parrocchia di S. Maria a Brandeglio comprende 362 \nabitanti.",
    "original_title": "BRANDEGLIO",
    "byte_offset": 1651270
  },
  {
    "context": "in Val d’Ombrone pistojese, ",
    "title": "BRANDEGLIO (PIEVE DI)",
    "body": "sotto il titolo di (ERRATA: S. Giovanni Evangelista in Val \ndi Bure, detta altre volte a Montecuccoli, nella Comunità \ndi Porta S. Marco, Giurisdizione Diocesi e 3 miglia \ntoscane a greco) S. Maria a  Cireglio, oS. Pancrazio a \nBrandeglio,  nella Comunità di Porta al Borgo e circa 6 \nmiglia toscane a settentrione di Pistoja, Compartimento di \nFirenze. \nSiede in poggio fra i due rami del torrente Bure. – Era di \npadronato dei Conti Guidi, ai quali venne confermata la \npieve di Brandeglio con tutto il suo territorio \ndagl’imperatori Arrigo VI e Federigo II sotto gli anni \n1191, 1220 e 1247. – La più antica memoria di questa \ncontrada apparisce in una carta della cattedrale di Pistoja, \ndel mese di maggio 985. \n(ERRATA: Nella chiesa di Brandeglio  o di Val di Bure) \nnella chiesa di S. Pancrazio a Brandeglio esiste una \nmediocre pittura di Pietro Marchesini all’altare di S. \nMargherita da Cortona. Questa pieve conta 6 chiese \nfiliali; 1. S. Silvestro a S. Moro , Prioria; 2. S. Pietro in \nCandeglia, Prioria; 3. SS. Martino e Lucia a Jano; 4. S. \nMichele a Baggio; 5. S. Niccolò a Germinaja; 6. S. \nStefano a Pian del Toro . \nLa parrocchia di S. Giovanni Evangelista a Brandeglio in \nVal di Bure conta 1087 abitanti.",
    "original_title": "BRANDEGLIO (PIEVE DI)",
    "byte_offset": 1651716
  },
  {
    "context": "",
    "title": "BRANDELLIANA (CROCE)",
    "body": "– Vedere CROCE BRANDELLIANA.",
    "original_title": "BRANDELLIANA (CROCE)",
    "byte_offset": 1653013
  },
  {
    "context": "nel Val d’Arno casentinese.",
    "title": "BRENDA",
    "body": "Casale da cui ha \npreso il titolo la prioria di S. Donato nel piviere di \nRomena, Comunità e Giurisdizione di Pratovecchio, Diocesi di Fiesole, Compartimento di Arezzo. \nLa parrocchia di S. Donato a Brenda ha 148 abitanti.",
    "original_title": "BRENDA",
    "byte_offset": 1653072
  },
  {
    "context": "in Val di Merse.",
    "title": "BRENNA",
    "body": "Castellare con parrocchia (S. Michele) nel piviere Comunità Giurisdizione e 6 miglia \ntoscane a ostro di Sovicille, Diocesi e Compartimento di \nSiena, che è 10 miglia toscane a greco-settentrione. \nRisiede il castellare sotto nome di Siena Vecchia  sulla \ncima di un poggio, che dal lato occidentale si unisce ai \nmonti di Spannocchia, mentre alla base orientale presso \nalla destra ripa del fiume Merse esiste la borgata e chiesa \ndi Brenna. Vi ebbero signoria i conti di Civitella di Pari, i \nquali cederono una parte del padronato della chiesa di \nBrenna alla loro badia dell’Ardenghesca, siccome rilevasi \nda una bolla di Celestino III spedita a Strambo abate della \nmedesima, in data del 17 aprile 1194. \nNei consigli del popolo Senese fu decretato, all’anno \n1271, che Brenna avere dovesse un giudice dipendente \ndal podestà di Siena. La confraternita annessa alla cura di \nBrenna ha una tela dipinta del Casolani. \nLa parrocchia di S. Michele a Brenna comprende 354 \nabitanti.",
    "original_title": "BRENNA",
    "byte_offset": 1653348
  },
  {
    "context": "nella Valle del Santerno.",
    "title": "BRENTOSANICO",
    "body": "Casale e \ncura sotto il titolo di S. Biagio, nel piviere di Camaggiore, \nComunità Giurisdizione di Firenzuola, da cui è circa  \nmiglia toscane 5 a levante, Diocesi e Compartimento di \nFirenze. \nRisiede in monte alla sinistra del fiume Santerno fra \nselve, pascoli, e rupi di macigno. \nBrentosanico conta 80 abitanti.",
    "original_title": "BRENTOSANICO",
    "byte_offset": 1654369
  },
  {
    "context": "in Val di Magra.",
    "title": "BRIALTO o BRALTO",
    "body": "Casale con \nparrocchia (S. Giorgio) nella Comunità Giurisdizione \nDiocesi e 8 miglia toscane a settentrione di Pontremoli, \nCompartimento di Pisa. \nTrovasi presso alla cima del monte Molinatico alla \nsorgente più remota del torrente Verdesina, un miglio dal \nconfine Toscano col Ducato di Parma, a un’elevatezza di \ncirca 2550 braccia sopra il livello del Mediterraneo. \nS. Giorgio a Bralto o Brialto ha 228 abitanti.",
    "original_title": "BRIALTO o BRALTO",
    "byte_offset": 1654732
  },
  {
    "context": "in Val di Sieve.",
    "title": "BRICCIANA",
    "body": "Villa sul fianco orientale di \nMonte Giovi nel popolo di S. Martino a Scopeto, \nComunità Giurisdizione e circa 4 miglia toscane a ostro di \nVicchio, Diocesi e Compartimento di Firenze. – Fu \nsignoria dell’antica famiglia fiorentina degli Asini \nconsorte degli Uberti.",
    "original_title": "BRICCIANA",
    "byte_offset": 1655193
  },
  {
    "context": "in Val d’Orcia,",
    "title": "BRICOLA",
    "body": "altrimenti detto lo Spedaletto \ndi S. Pellegrino da un antico ospizio di Camaldolensi \nsituato sul tronco abbandonato della strada Regia romana \nalla destra dell’Orcia, nella Comunità e circa (ERRATA : 3 \nmiglia a grec.) 5 miglia toscane a levante di Castiglion \nd’Orcia, Giurisdizione di Pienza, Diocesi di Montalcino, \ngià di Chiusi, Compartimento di Siena. – Fu uno ospizio \ndestinato per i pellegrini e passeggeri, dipendente dalla \nBadia di S. Pietro in Campo.  \nA questo spedaletto di Bricola riferiscono varie \npergamene dei secoli XI, XII e XIII della Badia di S. \nMustiola di Siena, cui fu incorporato l’ospizio col \nmonastero sopraindicato. \nÈ incerto se a questo luogo di Bricola  nel confine \nterritoriale di Chiusi, dipendente una volta dalla \nRepubblica di Orvieto, riferire volesse lo storico Giovanni \nVillani all’anno 1289, all’occasione che un nobile \ncorteggio di Fiorentini accompagnò fino alla Bricola sul \nconfine del contado di Siena con quello di Orvieto Carlo \nII di Angiò, mentre recavasi a Roma per essere incoronato \nin Re delle Sic ilie. (G. VILLANI, Cronic. lib. VII, c. 130)",
    "original_title": "BRICOLA",
    "byte_offset": 1655498
  },
  {
    "context": "",
    "title": "BRIGIDA (S.) A OPACO",
    "body": "– Vedere OPACO.",
    "original_title": "BRIGIDA (S.) A OPACO",
    "byte_offset": 1656653
  },
  {
    "context": "in Val di Magra.",
    "title": "BRINA",
    "body": "Castello distrutto, nel monte e \ndistretto di Bolano alla destra del fiume Magra. \nFu concesso in feudo nel 1180 da Federigo I ai vescovi di \nLuni, dai quali passò nei marchesi Malaspina di Lusollo. \nIl paese di Brina e di Bolano  fu compreso nei preliminari \ndi pace che Dante Alighieri trattò, nell’ottobre 1306, a \nnome dei marchesi Malaspina con Antonio di Canulla  \nvescovo di Luni. Nella quale occasione fu convenuto di \nlasciare indivisi i diritti fra i vescovi e i marchesi \nMalaspina sopra il distretto e giurisdizione di Brina e di \nBolano. (Novell. Letter. fior. anno 1767. – MACCIONI, \nDifesa del feudo di Treschietto)",
    "original_title": "BRINA",
    "byte_offset": 1656698
  },
  {
    "context": "(Broilum et Brolium) in Val d’Arbia.",
    "title": "BROLIO del CHIANTI",
    "body": "Castello forte dei Ricasoli che racchiude il \npalazzo del suo signore con altre fabbriche, nella \nparrocchia di S. Regolo a Brolio, Comunità e 5 miglia \ntoscane a ostro-scirocco di Gajole, Giurisdizione di \nRadda, Diocesi di Arezzo, Compartimento di Siena. \nRisiede sul dorso di un poggio che staccasi da uno sprone \noccidentale dei monti del Chianti alto fra Monte Fienali e \nMonte Luco Berardenga, fiancheggiato dai torrenti \nMalena e Dudda tributarj dell’Arbia; in una elevatezza di \n950 braccia sopra il livello del Mediterraneo. \nQuesto castello ci richiama col suo nome oltramontano a \nun’epoca anteriore al mille, quando designavasi per \nBroilo, o Brolio una tenuta selvosa con un recinto ridotto \na domestico, e in mezzo a questo il castello per \nl’abitazione del suo signore. \nI nomi che conserva tuttora la contrada intorno a Brolio, \ncome sono quelli di Gajole, di Monte Luco, di Avane e \nAvenano, ec. stanno a far prova dell’antico stato selvosa \ndel Chianti, quasi bandita riservata alla caccia dei conti \nsenes i di origine salica, primi proprietarj conosciuti di \nAvenano, di Monte Luco e di Brolio. \nA partire dal secolo X trovasi signore del castello di \nBrolio e del suo distretto il marchese Bonifazio figlio del \nconte Alberto, il quale nel 1009 donò alla Badia di \nFirenze, fra altre sue corti quella di Brolio insieme col \npadronato della chiesa parrocchiale di S. Regolo; \ndonazione che fu poi confermata alla stessa badia di \nArrigo II, nel 1012 e da Arrigo IV, nel 1074. \nIn seguito il territorio e castello di Brolio divenne, e si conserva tuttora, patrimonio dell’illustre famiglia \nfiorentina de’Ricasoli da Cacchiano. – Il primo atto \npubblico rogato da questi dinasti nella loro corte di Brolio \nporta la data del 1141 di febbrajo; in forza del quale \nistrumento Rodolfino di Rolando con Renuccino di lui \nfiglio cederono alcun terreni alla badia di Coltibuono. \nI nobili da Ricasoli, da Cacchiano e da Brolio, come \nseguaci della parte guelfa di Firenze, furono compresi \nnella sentenza di condanna emanata da Arrigo VII li 23 \nfebbrajo 1313 dal suo campo nel Poggio Imperiale sopra \nPoggibonsi: mentre 40 anni dopo Feo di Zacchea e Ciolo \ndi Cenno signori di Brolio, Bindo del fu Arrigo con altri \nconsorti de’Ricasoli seguivano l’opposto partito, \nessendosi fatti seguaci dell’Arcivescovo Giovanni \nVisconti di Milano: e come tali vennero contemplati nella \npace di Sarzana nel 1353. \nAll’epoca pertanto di tali ostilità dubito che rimontare \npossa la prima costruzione del castello di Brolio, molto \ninnanzi cioè che venisse ridotto a fortilizio regolatore nel \nmodo che oggi si vede. \nÈ un pentagono di solidissime mura alte 24 braccia con \nbastioni e cammini coperti, provvisti a ciascuno degli \nangoli di bocche e di feritoje per spingarde e altri \nprojettili. Il palazzo del Barone, il giardino, la cappella, \ngli edifizj e i vasti annessi della tenuta di Brolio, un’alta \ntorre quadrata, (l’antico cassero rammentato nelle istorie \nfiorentine) il prato intorno agli spalti, tutto è compreso \ndentro il recinto del castello. \nPrima che questo fortilizio fosse ridotto nel modo testé \naccennato, nel 1252 fu assalito e preso dai Senesi; nel \nmedesimo con simulata fede poté nel 1434 penetrare \nAntonio Petrucci di Siena, che i Ricasoli suoi ospiti vi \ntenne prigioni fino a che la Signoria d Firenze inviò costà \nNeri Capponi con una mano d’armati, e costrinse ben \npresto il Petrucci a rendere il castello di Brolio ai Ricasoli \ndella Repubblica di Firenze raccomandati. \nNel 1452 gli Aragonesi posero il campo intorno a Brolio e \na Cacchiano, ch’erano entrambe ville ridotte in guisa di \nfortezze, per cui non poterono in conto alcuno espugnarle. \nRiescì bensì, nel 1478, ad altra oste di avere l’uno e l’altro \ncastello dopo pochi giorni di assedio e molti colpi di \nbombarde. (AMMIR. Istor. fior.) \nGli ultimi e forse i più grandiosi restauri del castello di \nBrolio ci richiamano ai tempi di Cosimo I, che riguardò \nquesta rocca come punto importante di frontiera fra i \nSenesi e i Fiorentini, siccome lo fu sino dal 1176, quando \nil territorio di Brolio e di altri luoghi del Chianti alto \nvennero riuniti al d istretto fiorentino. \nLe coltivazioni, che vanno ognor più aumentando per le \nintelligenti premure dell’attuale Barone, hanno convertito \nle selvose piagge di Brolio in un anfiteatro pittoresco per \nvarietà, copia e bontà di prodotti agrarj, fra i quali per \nsquisitezza sono famosi i vini. \nLa borgata di Brolio con la chiesa parrocchiale di S. \nRegolo è situata mezzo miglio a libeccio del castello già \ndiscorso. \nLa parrocchia di S. Regolo a Brolio conta 322 abitanti.",
    "original_title": "BROLIO del CHIANTI",
    "byte_offset": 1657363
  },
  {
    "context": "in Val di Chiana.",
    "title": "BROLIO",
    "body": "Castello da cui hanno preso il \nnome la parrocchia di S. Giovanni Battista di Brolio e il \nbosco di cerri situato nell’alto piano che fiancheggia la \nripa destra del Canalmestro della Chiana nel piviere di \nMontecchio, Comunità Giurisdizione e 6 miglia toscane a \nostro-libeccio di Castiglion Fiorentino, Diocesi e \nCompartimento di Arezzo. \nFu questo Brolio nei secoli XII, XIII e XIV una \npossesione della Badia di S. Quirico delle Rose in Val di \nChiana. (ANNAL. CAMALD.) \nAttualmente Brolio forma una parte della Regia Tenuta di \nMontecchio. – La parrocchia di S. Giovanni Battista di \nBrolio conta 478 abitanti.",
    "original_title": "BROLIO",
    "byte_offset": 1657363
  },
  {
    "context": "nel Val d’Arno fiorentino.",
    "title": "BROZZI",
    "body": "Varie Borgate lungo \nla strada Regia fra Firenze e il Poggio a Cajano portano il \nnome comune di Brozzi, le quali costituiscono la massima \nparte delle Comunità omonima, nella Giurisdizione e 4 \nmiglia toscane all’incirca da Sesto, Diocesi e \nCompartimento di Firenze, da cui la pieve di Brozzi è 5 \nmiglia toscane a ponente. \nTrovansi i borghi di Brozzi alla destra ripa dell’Arno in \nuna bassa pianura, la quale sarebbe tuttora un pantano \nsenza i molti fossi e dogaje, che in tutte le direzioni \nl’attraversano per mantenerla asciutta. \nI nomi di Padule, di Pescina, d’Isola, di Quaracchi e di \nLecore, rimasti ad alcune campagne presso Brozzi, danno \nbastante argomento per credere, che la pianura di che si \ntratta, anche nei secoli più remoti, fosse soggetta ad essere \ncoperta o isolata dalle acque. \nTutto ciò per altro non impedì agli uomini di fabbricare \npresso i vicini paduli le loro abitazioni, raccolte in borgate \nnei posti più difesi dagli argini e dalle dogaje. \nLe memorie superstiti di Brozzi, di S. Donnino, di \nQuaracchi, o altri annessi, rimontano al secolo IX. La più \nantica di esse è data in Quaracchi nell’anno 866. La pieve \ndi Brozzi è citata in una bolla di Gregorio VI del 1046, \nrelativa alla chiesa di S. Donnino a Brozzi, e in un \nistrumento del 1051 (25 luglio), col quale uno dei Cattani \ndi Cercina alienò varie corti, alcune delle quali erano \nposte nel piviere di Brozzi. (ARCH. DIPL. FIOR. Badia \ndi Passignano). \nNel 1325, di ottobre, Castruccio, signore di Lucca, \nguerreggiando i Fiorentini, venne sino al piano di Brozzi \ne di Peretola, dove pose suo campo, ardendo e rubando \nCampi e Brozzi, Quaracchi e tutte le villate \nd’intorno.(GIO.VILLANI, Cronac. lib. IX, c. 316) \nSino da questa suddetta età la Repubblica fiorentina aveva \npreso delle misure opportune a riparare, mediante la \nDogaja  dell’Osmannoro, ai danni delle inondazioni della \npianura di Brozzi, di S. Moro e di Peretola; alla quale \nDogaja sotto il governo de’Medici fu aggiunto il Fosso \nReale, in cui entra il fosso Bandito o Macinante. D’allora \nin poi la contrada migliorò sempre più di condizione, e i \nborghi di Brozzi aumentarono vistosamente di \npopolazione. \nComunità di Brozzi. – Il territorio Comunitativo di Brozzi \noccupa (ERRATA: una superficie di 14062) una superficie \ndi 4749 quadrati, dei quali 352 quadrati sono occupati da \nfossi, dogaje, strade Regie e comunitative con una \npopolazione di 7816 abitanti (ERRATA: a ragione di 460 \npersone) a ragione di 1420 persone per ogni miglio \nquadrato di suolo imponibile. \nConfina con sei Comunità. I limiti del suo territorio sono presso che in tutti i punti costeggiati da termini naturali. \nA scirocco si congiunge con la Comunità del Pellegrino, \nmediante il torrente Mugnone a partire dalla imboccatura \ndel fosso Bandito o Macinante, sino a che il Mugnone \nentra nell’Arno. Lungh’esso ha di fronte la Comunità di \nLegnaja sino alla foce della Greve; al di sotto della Greve \nla Comunità della Casellina e Torri. Alla nave di Brozzi \nlascia l’Arno per volgersi dopo 4 miglia toscane da ostro a \nlibeccio per la strada di S. Moro, quindi lungo l’argine \nsinistro del fiume Bisenzio, che lascia allo sbocco del \nfosso Reale, avendo costà di fronte la Comunià di Signa, \ncui subentra alla strada Regia del Poggio a Cajano quella \ndi Campi mediante il fosso di Dogaja , che la fronteggia \ndal lato settentrionale sino alla via della Forea. Costà \nincontra la Comunità di Sesto mediante lo stesso fosso di \nDogaja, attraversando di conserva il padule del Pantano a \nsettentrione dell’Osmannoro . Di là entra nello stradone di \nCastello, che percorre per breve spazio sino alla via \nde’Gondilogi, con la quale si volge a greco-levante per \nritornare a confine con la Comunità del Pellegrino, da \nprimo per la via dell’Olmatello, poi per la strada Regia di \nPrato e Pistoja, che incontra presso la chiesa di Peretola, \ndi dove si dirige nel fosso Macinante e con esso ritorna \nnel Mugnone al punto sopra indicato. \nDue strade Regie attraversano da levante a ponente il suo \nterritorio; quella del Poggio a Cajano, che passa in mezzo \nalle borgate di Petriolo, di S. Donnino, di S. Andrea e di \nS. Martino a Brozzi. L’altra è la strada postale di Prato e \nPistoja, la quale passa per il piano dell’Osmannoro  nella \ndirezione da scirocco a ponente-maestro. \nFra le numerose vie comunitative rotabili, aperte in \ndiversi punti del territorio di Brozzi sonovi quelle che \nguidano sulla sponda dell’Arno alle navi di Petriolo e di \nBrozzi, la via de’Mandri con le varie sue diramazioni, e la \nvia Nuova che attesta con quella del fosso Dogaja , e serve \ndi comunicazione fra Brozzi e Sesto. \nNon è uopo dire quale sia l’indole del terreno che cuopre i \nfondi palustri di Brozzi, colmati a settentrione dai torrenti \nRimaggio, e Zambra raccolti entrambi dal fosso Dogaja: a \noccidente dal torrente Marina  e dal fosso Reale, a levante \ndal Mugnone , a ostro dall’Arno. Quest’ultimo fiume \ndavanti al Borgo di S. Donnino e a quello di Sala formò \nnei tempi scorsi due alvei, cui fu dato il nome di Bisarno, \nsino che, ostruttosi il ramo destro, si unirono al continente \ndi Brozzi alcune isolette, alle quali è restato il vocabolo \nd’Isole d’Arno. \nI territori di questa pianura sono fertilissimi in granaglie, \ncanape, saggina e fieni, in gelsi e in legname di pioppo. \nNon mancano tampoco gli alberi da frutto, meno l’ulivo. \n– La vite produce assai vino, ma fiacco e snervato. \nFornisce qualche risorsa alla classe minuta del popolo la \nmanifattura delle granate, la pesca dei granchi e quella \nde’gamberi, di cui abbondano i fossi di questa e delle \ncontigue Comunità di Sesto e di Campi. \nMa l’industria che recò agli abitanti di Brozzi istantaneo e \nvistoso profitto provenne dalle copiose ricerche e dalla \nvoga in cui salirono pochi anni fa i cappelli di paglia, i \nquali sogliono dai Brozzesi fabbricarsi di qualunque \nfinezza e con diligenza grandissima. \nIn grazia di quest’utilissima manifattura, le borgate di \nBrozzi sono da vent’anni quasi raddoppiate di abitazioni. \n– In mancanza di pietra sogliono costruirsi costà i muri \ncon i così detti cantoni, specie di smalto impastato con \nmelletta, ghiaja e poca calcina, ridotto in forme regolari. \nUn tal metodo economico di edificatoria concorre sempre \npiù all’aumento e sollecita costruzione delle case nei \nborghi lungo le strade che fiancheggiano l’una e l’altra \nripa dell’Arno sotto Firenze. \nLa pieve di S. Martino a Brozzi ha suffraganei 5 popoli; \n1. S. Donnino a Brozzi, Prioria; 2. S. Andrea a Brozzi; 3. \nS. Biagio a Petriolo, Prioria; 4. S. Pietro a Quaracchi; 5. \nS. Lucia alla Sala. \nRisiede in Brozzi una magistratura Comunitativa \npreseduta dal suo Gonfaloniere. La Potesteria e la sua \nCancelleria è in Sesto. L’Ufizio di esazione del Registro, \nla Conservazione delle Ipoteche, la Ruota e gli altri \nTribunali sono in Firenze. \n \nPOPOLAZIONE della Comunità di BROZZI a tre epoche \ndiverse \n \n- nome del luogo: BROZZI, titolo della chiesa: S. Martino \n(Pieve), abitanti  anno 1551: n° 1110, abitanti anno 1745: \nn° 1310, abitanti anno 1833: n° 2128  \n- nome del luogo: BROZZI, titolo della chiesa: S. Andrea \n(Prioria), abitanti anno 1551: n° -, abitanti anno 1745: n° \n181, abitanti anno 1833: n° 340 \n- nome del luogo: Brozzi e S. Donnino, titolo della chiesa: \nS. Donnino (Prioria), abitanti  anno 1551: n° 997, abitanti \nanno 1745: n° 875, abitanti anno 1833: n° 1680 \n- nome del luogo: Peretola, titolo della chiesa: S. Maria \n(Pieve), abitanti  anno 1551: n° 592, abitanti anno 1745: \nn° 771, abitanti anno 1833: n° 1271 \n- nome del luogo: Petriolo, titolo della chiesa: S. Biagio \n(Prioria), abitanti anno 1551: n° 682, abitanti anno 1745: \nn° 996, abitanti anno 1833: n° 1460 \n- nome del luogo: Quaracchi, titolo della chiesa: S. Pietro \n(Prioria), abitanti anno 1551: n° 230, abitanti anno 1745: \nn° 372, abitanti anno 1833: n° 501 \n- nome del luogo: Sala, titolo della chiesa: S. Lucia \n(Prioria), abitanti anno 1551: n° -, abitanti anno 1745: n° \n338, abitanti anno 1833: n° 436 \n- totale abitanti  anno 1551: n° 3611 \n- totale abitanti  anno 1745: n° 4843 \n- totale abitanti  anno 1833: n° 7816",
    "original_title": "BROZZI",
    "byte_offset": 1662772
  },
  {
    "context": "in Val di Serchio. Villaggio con ",
    "title": "BRUCCIANO",
    "body": "parrocchia (S. Sisto) nella Garfagnana Estense, Comunità \ne 2 miglia toscane a ponente di Molazzana, Giurisdizione \ndi Trassilico, Diocesi di Massa Ducale, già di Lucca, \nDucato di Modena. \nRisiede alla destra del Serchio nei poggi che si propagano \na levante dell’Alpe Apuana fra i torrenti della Petrosciana \ne di Torrita di Castelnuovo. – Confina a levante con \nMolazzana, a settentrione con Montealtissimo, a ostro con \nCalomini, a ponente e libeccio con Vergemoli ed Eglio. \nLa parrocchia di S. Sisto a Brucciano ha 206 abitanti.",
    "original_title": "BRUCCIANO",
    "byte_offset": 1671116
  },
  {
    "context": "nel Val d’Arno inferiore.",
    "title": "BRUCIANESE",
    "body": "Borgata sulla \nstrada Regia pisana allo sbocco della Golfolina, nella \nparrocchia di S. Maria a Lamole, piviere di Signa, \nComunità Giurisdizione e miglia toscane 3 e 1/2 a ponente della Lastra a Signa, Diocesi e Compartimento di \nFirenze. – Vedere LAMOLE.",
    "original_title": "BRUCIANESE",
    "byte_offset": 1671706
  },
  {
    "context": "in Val di Cecina.",
    "title": "BRUCIANO",
    "body": "Villa già Castello sul \nmonte e nella Comunità di Castelnuovo di Cecina, da cui \nè 2 miglia toscane circa a ponente-libeccio, Giurisdizione \ndi Pomarance, Diocesi di Volterra, Compartimento di \nFirenze. \nFu signoria dei Pannocchieschi del ramo dei conti d’Elci, \nalcuni dei quali, nell’aprile del 1247, venderono per lire \n500 pisane al Comune di Volterra la quarta parte del \ncastello, borgo e territorio di Bruciano con la sua \ngiurisdizione. Nel 1288, il castello e uomini di Bruciano \npagavano di tassa prediale lire 500 allo stesso Comune di \nVolterra, il quale per convenzione del dì 28 settembre \n1422 acquistò dai Conti Niccolò e Aldobrando figli del \nConte Andromaco di Aldobrando d’Elci l’intiero \nterritorio, giurisdizione e beni da essi posseduti in \nBruciano con lo sborso di fiorini 840 d’oro. (ARCH. \nDIPL. FIOR. Com. di Volterra) \nIl castello di Bruciano è residuato nei ruderi di una rocca, \ne il suo territorio in una vasta tenuta e casa di campagna \ndella nobile famiglia Ricciarelli di Volterra. \nIl poggio di Bruciano posto a levante della strada Regia di \nMassa Marittima è noto per le mofete che ne infestano il \nsuolo.",
    "original_title": "BRUCIANO",
    "byte_offset": 1672020
  },
  {
    "context": "in Val di Vara.",
    "title": "BRUGNATO",
    "body": "Piccolissima città vescovile, \ncapoluogo di Comunità nel Mandamento di Godano, \nProvincia di Levante, Regno Sardo. \nRisiede sulla ripa destra del fiume Vara fra i confluenti \nGravegnola e Tufo, quasi 2 miglia a settentrione della \nstrada Regia di Genova e della posta del Borghetto, nel \ngrado 27° 23’ di longitudine e 44° 14’ di latitudine, 14 \nmiglia toscane a maestro della Spezia e 18 da Sarzana. \nEbbe origine questa città da un’Abazia di Benedettini \ndedicata ai SS. Pietro, Lorenzo e Colombano, la di cui \nfondazione si crede possa risalire al tempo dei \nLongobardi, quantunque non vi sia documento più antico \ndi un diploma concessole da Carlo il Grasso li 4 aprile \ndell’881, nel quale però si rammentano altri privilegj \nottenuti dai re Carolingi suoi predecessori. \nFu in origine il paese di Brugnato con la sua badia \ndipendente dai vescovi di Luni, ai quali l’uno e l’altra \nl’imperatore Corrado confermò con diploma del 7 aprile \n1028. –  Soppressa la badia, fu la sua chiesa nel 1133 \neretta in episcopale dal pontefice Innocenzo II, che \ndestinò il vescovo Brugnatense suffraganeo del \nmetropolitano di Genova. – Avendo in seguito Gregorio \nIX nell’erezione del vescovo di Noli riunito al medesimo \nla chiesa di Brugnato, Alessandro IV nel 1245, la \ndisgiunse di nuovo, sino a che nel 1823, il pontefice \nLeone XII la riunì nella stessa persona del vescovo di \nSarzana, conservando i privilegi alle respettive due \ncattedrali e curie vescovili. \nLa Diocesi di Brugnato comprende attualmente 30 \nparrocchie, con una popolazione totale di 5277 abitanti. \nIl paese più importante di tutta la Diocesi è quello di \nSestri di Levante, dove risedeva quasi costantemente il \nvescovo Brugnatense. \n\nÈ stato oggetto di discussione il nome di questo paese, \nche ora Brunadum, in qualche tempo Bruniadae, talvolta \nBrumadum trovasi chiamato da taluni, i quali opinarono \nquesta contrada appartenesse nei tempi più remoti alla \ntribù dei Liguri Briniati. \nBrugnato fu uno dei luoghi venduti nel 1252 dal vescovo \nGuglielmo di Luni a Niccolò del Fiesco. \nIl territorio comunale di Brugnato confina a greco con \nl’exfeudo di Suvero delli Stati Estensi, cui appartengono i \nmonti serpentinosi della Rocchetta; mentre per gli altri \nlati è contornato dalle Comunità della provincia di \nLevante dipendente dal Regno Sardo. \nBrugato ha una popolazione di 800 abitanti.",
    "original_title": "BRUGNATO",
    "byte_offset": 1673213
  },
  {
    "context": "(Salebro, Brona, Bruna flumen)",
    "title": "BRUNA",
    "body": "Fiume nella \nMaremma grossetana, che nasce da un lago, e muore in un \npadule. Il lago è detto dell’Accesa , il padule è quello di \nCastiglione; il primo innocuo, l’altro pestilenziale, ma che \ncesserà di esserlo mercé le grandi e Regie opere \nidrauliche che lo vanno attualmente colmando. – Vedere \nACCESA, e PADULE di CASTIGLIONE della \nPESCAJA.",
    "original_title": "BRUNA",
    "byte_offset": 1675649
  },
  {
    "context": "in Val di Magra.",
    "title": "BRUNELLA",
    "body": "Rocca sulla cima di un \npoggio serpentinoso che sovrasta dal lato orientale la \nTerra di Aulla, alla confluenza dell’Aulella nel fiume \nMagra, da dove si domina il passaggio di tre antiche \nstrade della Val di Magra. \nFu edificata, verso la metà del secolo XVI, dal marchese \nCenturione di Genova, allora signore di Aulla. Il forte \ndella Brunella, nel 1741, era munito di un presidio \ndall’esercito Imperiale, che vi stette sino al 1749. –  \nVedere AULLA.",
    "original_title": "BRUNELLA",
    "byte_offset": 1676048
  },
  {
    "context": "nella Valle dell’Arno inferiore.",
    "title": "BRUSCIANO",
    "body": "Villaggio \nspicciolato sulla ripa destra e presso il Ponte dell’Elsa con \nchiesa parrocchiale (S. Bartolommeo) filiale della \ncattedrale di Sanminiato, che è 3 miglia toscane a \nponente, e nella cui Comunità e Giurisdizione è compresa \nla borgata di Brusciano, Compartimento di Firenze. \nLa parrocchia di S. Bartolommeo a Brusciano conta 396 \nabitanti.",
    "original_title": "BRUSCIANO",
    "byte_offset": 1303595
  },
  {
    "context": "sull’Appennino di Pietramala.",
    "title": "BRUSCOLI",
    "body": "Castello con \nparrocchia (S. Martino) nel piviere di Pietramala, \nComunità, Giurisdizione e circa 10 miglia toscane a \nponente-maestro di Firenzuola, Diocesi fiorentina già \nbolognese, Compartimento di Firenze. \nRisiede in un’erbosa valle alla base occidentale del \nmonte, detto il Sasso di Castro, alla destra del torrente \nBiscia tributario del fiume Reno, e sull’antica via che pel \ngiogo della Futa o dello Stale guidava da Firenze a \nBologna. \nFu uno dei castelli dei conti Alberti di Mangona, \nconfermato loro da Federigo I, nel 1164 (10 agosto), e da \nOttone IV, nel 1209 (4 ottobre). \nDi un conte Antonio di Giovanni de’Conti Alberti di \nBruscoli parlano le storie bolognesi e fiorentine all’anno 1376, come di animoso ed esperto capitano, che per un \nardito colpo di mano tolse Bologna alla compagnia \ninglese comprata dal Legato pontificio. \nAllo stesso conte Antonio vuolsi riferire l’orribile \nattentato contro di esso da altro fratello nel palazzo di \nBruscoli eseguito nel maggio 1380. – Vedere \nMARCHIONNE di COPPO STEFANI, Istor. fior. \nLa parrocchia di Bruscoli conta 514 abitanti.",
    "original_title": "BRUSCOLI",
    "byte_offset": 1676951
  },
  {
    "context": "nel Val d’Arno casentinese. ",
    "title": "BUCENA o BOCENA",
    "body": "Castellare che fu dei conti Guidi, nel popolo di S. Biagio \na Riosecco, Comunità e Giurisdizione di Poppi, Diocesi e \nCompartimento di Arezzo.",
    "original_title": "BUCENA o BOCENA",
    "byte_offset": 1678120
  },
  {
    "context": "in Val di Paglia sul Monte Amiata.",
    "title": "BUCENO",
    "body": "Castello ora \npodere del marchese Borbon del Monte S. Maria, nella \nComunità e Giurisdizione di Pian Castagnajo, Diocesi di \nSovana, Compartimento di Siena. Fu compreso nelle \ndivise fatte nel 1272 fra i conti Aldobrandeschi di S. Fiora \ne quelli di Sovana.",
    "original_title": "BUCENO",
    "byte_offset": 1678316
  },
  {
    "context": "",
    "title": "BUCHIO",
    "body": "In due casali di questo nome ebbero signoria i \nconti Guidi; uno posto nel Val d’Arno casentinese sopra \nPorciano al ponte del mulino, detto di Buchio, l’altro nel \nterritorio di Bagno in Romagna. \nQuest’ultimo esiste tuttora dentro al confine Pontificio, \nsebbene una parte del popolo di S. Marco a Buchio o a \nRullato appartenga alla Comunità di Sorbano. – Vedere \nSORBANO.",
    "original_title": "BUCHIO",
    "byte_offset": 1678622
  },
  {
    "context": "in Val di Sieve.",
    "title": "BUCIGNA (S. ANDREA IN)",
    "body": "Casale e \nparrocchia nel piviere di Pomino, Comunità e 4 miglia \ntoscane a ostro di Londa, Giurisdizione di Pontassieve, \nDiocesi di Fiesole, Compartimento di Firenze. \nGiace in costa sulla pendice settentrionale del monte \nConsuma , alla destra del torrente Moscia. \nBucigna ha una popolazione di 213 abitanti.",
    "original_title": "BUCIGNA (S. ANDREA IN)",
    "byte_offset": 1679020
  },
  {
    "context": "",
    "title": "BUCIGNANO",
    "body": "Castello perduto (ERRATA : nella \nMaremma di Massa Marittima) nella Val d’Elsa, notato \nfra i feudi che i conti Alberti possedevano anco in cotesta \nparte della Toscana. \nDi un castello di Bucignano presso Monte Castello nel \nVolterrano si fa menzione nel diploma concesso (anno \n1186) da Arrigo VI a Ildebrando Pannocchieschi vescovo \ndi Volterra.",
    "original_title": "BUCIGNANO",
    "byte_offset": 1679378
  },
  {
    "context": "",
    "title": "BUCINE",
    "body": "Castello in Val d’Ambra, Capoluogo di \nComunità e di Potesteria, con pieve (S. Apollinare) nella \nDiocesi e Compartimento di Arezzo, da cui è 14 miglia \ntoscane a ponente e circa 5 miglia toscane a scirocco di \nMontevarchi. \nGiace nel grado 29° 16’ 6” di longitudine e 43° 29’ di \nlatitudine sull’orlo di un balzo, da cui con mormorio \nprecipitano le acque del fiume Ambra che scende dal lato \ndi levante poco lunghi dalle sue mura. \n\nCon tuttociò non abbiamo ragioni da poter pronunziare \nsulla etimologia del nome dato a questo castello, se \ndall’eco o rintruono delle acque, piuttosto che dal suono \ndelle trombette e dei corni de’cacciatori esso derivasse. \nComunque sia la bisogna, l’origine di questo castello è \ntuttora nascosta fra le tenebre della storia. \nLe memorie superstiti di Bucine non vanno più indietro \ndel secolo XIII. Allora questo paese con la maggior parte \ndella Val d’Ambra era signoreggiato dai conti Guidi di \nModigliana; alla quale branca apparteneva quel conte \nGuido di Tegrimo, che nel 1255, ai 6 di marzo, pose sotto \nl’accomandigia del Comune di Arezzo i suoi castelli di \nVal d’Ambra, fra i quali erano Bucine, Pogi, Caposelvi, \nTorre S. Reparata, Galatrona, Rendole, Tontennano con \nvarj altri. \n(ERRATA: Nel 1252) Nel 1262 gli abitanti di Bucine e di \nPogi prestarono giuramento di vassallaggio allo stesso \nconte, che nominò in podestà e visconte di Val d’Ambra \nOrlando degli Albergotti per rimpiazzare nello stesso \nufizio Rinaldo Boscoli altro nobile aretino, siccome \nnominò in seguito nuovi giusdicenti per suoi vis conti, \nresidenti in Bucine. \nNel 1322, Pier Saccone di Pietramala vendé per 750 lire \npisane al conte Guido Alberto di Tancredi di Modigliana \nmetà dell’ottava parte dei beni e giurisdizioni provenienti \ndalle chiese di Bucine, Pogi, Galatrona, Torre a \nMercatale, e Rendola. Nel 1327, agli 11 di febbrajo i figli \ndel suddetto conte Guido per qualche fine politico \nfigurarono di cedere per il prezzo di fiorini 8000 nelle \nmani di Vanni di Nucci e di Fucciarino di Ghezzo dal \nBucine, per persona da nominarsi, la porzione di Bucine, \nPogi, Torre, Galatrona, Caposelvi, Rendola, Mercatale, \nTontennano ed altri luoghi in Val d’Ambra, nel Casentino \ne in Val di Sieve. La quale vendita fu annullata li 12 \ngiugno dell’anno medesimo con atto pubblico di \nretrovendita fatta dalle stesse parti contraenti dentro il \ncastello di Bucine. (AMMIRAT. Stor. dei conti Guidi. – \nP. ILDEFONSO, Delizie degli Eruditi Toscani . T VIII). \nMa tante simulate alienazioni e passaggi di dominio non \nfuggirono di vista al Governo fiorentino, il quale sul \ncadere del 1335 accolse sotto il suo patrocinio gli abitanti \ndi Bucine, di Cennina, di Galatrona e di altri luoghi di Val \nd’Ambra, nel tempo che per 5 anni esentava i vassalli del \nnuovo contado da ogni pubblica gravezza. – Vedere \nAMBRA (VALLE dell’– e VISCONTA DO di). \nDopo tale avvenimento il castello di Bucine con tutto il \nViscontado di Ambra seguì la sorte della Repubblica \nfiorentina; al quale territorio nel 1350 fu unita la maggior \nparte dei 5 Comunelli distrettuali d’Ambra, governati \nallora dall’abate Camaldolense di S. Maria di Agnano. \nVedere ABAZIA di AGNANO in Val d’Ambra. \nComunità di Bucine. – Il territorio di questa Comunità \noccupa la massima parte della Valle dell’Ambra. Esso \npresenta la figura di un cono irregolare, la cui base volta a \nmezzogiorno, si appoggia fra il monte di Palazzuolo e \nquello di monte Fienali, mentre la sua punta sporge verso \nl’Arno sino alla strada Regia Aretina fra Levane e \nLevanella.  \nAbbraccia una superficie di 37391 quadrati, dai quali \nsono da detrarre 873 quadrati per strade e corsi d’acqua. \nHa una popolazione di 5770 persone, a ragione di 129 \nabitanti per ogni miglio quadrato di suolo imponibile. Confina con sette Comunità. A partire dal lato di libeccio \nscende da monte Fienali con la Comunità di Castelnuovo \nBerardenga, prima mediante il torrente Ambrella, poi per \ntermini artificiali, quindi volgendosi verso ostro va \nincontro al torrente Coggia, il di cui alveo rasenta sino a \nche trova la Comunità di Rapolano, la quale abbandona \ndopo mezzo miglio. Di là piegando a scirocco fronteggia \ncon la Comunità del Monte S. Savino, da primo luogo il \nborro delle Mandrie, quindi mediante il torrente \nLusignano  sino a che lo attraversa fra il poggio di Sogna e \nil bivio della strada provinciale di Val d’Ambra. \nDi là per il fosso di Rogheto entra nel torrente Esse sotto \nMontaltuzzo, dove lascia la Comunità del Monte S. \nSavino e incontra quella di Civitella, con la quale per \nlungo tratto fronteggia dal lato di levante, prima per \ntermini artificiali, poi mediante i borri di Majano e del \nLagone, sboccando con quest’ultimo nel torrente Trove. \nCostà trova il territorio dei 5 Comuni di Val d’Ambra \nseguitando l’alveo del torrente Trove sino alla confluenza \ndel rio del Scerfio, al quale punto entra nella strada \nmaestra di Civitella e lungh’essa per Montozzi scende nel \nborro di Ricavo, e quindi nella strada Regia aretina sopra \na Levane. Di là volgendo a greco-settentrione incontra la \nComunità di Montevarchi, con la quale seguita a \nconfinare per tutta la via Regia sino al ponte di \nCaposelvoli, dove volge a ponente-maestro per l’alveo del \ntorrente Trigesimo , che rimonta sino alla Torre di \nGalatrona. Quivi trova la Comunità di Gajole, di fronte \nalla quale prosegue sino alle fonti del torrente Trigesimo \nfra Solata e Monte Maggio, di dove scende alle scaturigini \ndell’Ambra, e con essa incamminasi alla confluenza \ndell’Ambrella, al termine, dove ritrova la Comunità di \nCastelnuovo Berardenga. \nVarie strade carreggiabili guidano da uno in altro luogo di \nquesta Comunità; la principale è quella provinciale che \nstaccasi dalla Regia aretina al ponte di Levane, e guida \nper Bucine e Capannole, dove si biforca in due direzioni, \nuna delle quali per Civitella scende in Val di Chiana, \nl’altra rimonta la valle sino a Palazzuolo per entrare nella \nnuova strada Regia senese. \nPer rapporto alla struttura fisica del suolo e all’andamento \ndel fiume, da cui la Valle ha preso il nome, già si è dato \nun cenno all’articolo AMBRA (VALLE dell’). \nAd eccezione di deboli tracce di acqua solforosa \nnell’alveo stesso dell’Ambra, non si mostrano costà \nprodotti minerali. Abbondano bensì nel monte i pascoli, i \ncerri e le selve di castagneti; nei poggi gli ulivi, le viti e \naltri alberi da frutto, fra i quali coltivasi il gelso \nspecialmente nelle piagge inferiori, dove più che altrove \nabbondano le seminagioni di cereali, di mais e di legumi. \nNon vi è famiglia colonica che non educhi qualche \nbranchetto di pecore, di pollame o altro bestiame da \nfrutto. I filugelli e gli animali neri sono anco di risorsa \nalla classe più minuta del popolo. \nI paesi di questa valle godono generalmente di un’aria \nsalubre, di acque eccellenti e di un clima temperato. \nCon Regolamento speciale del 3 maggio 1774, relativo \nall’organizzamento ed estensione della nuova Comunità \ndi Bucine, furono assegnati alla medesima tutti i luoghi \ndell’antica Potesteria di Val d’Ambra, meno i 5 Comuni \ndistrettuali della stessa Valle, dove però tiene anco \nattualmente ragione il Potestà di Bucine. \n\nLa Potesteria è di terza classe; per gli atti criminali e di \npolizia vi sopravvede il Commissario Regio di Arezzo. \nLa Cancelleria e l’Ufizio di esazione del Registro sono in \nMontevarchi; la Conservazione delle Ipoteche e la Ruota \nin Arezzo. \n(Si aggiunga) La Comunità di Bucine mantiene un \nmedico e un chirurgo. \nNon vi sono in Bucine mercati settimanali. Una sola fiera  \ndi bestiami e merci ha luogo (ERRATA: nel dì 21 \nsettembre.) nel dì 21 settembre e due altre fiere hanno \nluogo nella Val d’Ambra li 21 di giugno e 2 settembre. \n(Si aggiunga) Due altre fiere si praticano nel castello di \nAmbra, nei giorni 24 di giugno e 17 settembre. \nDal Quadro della popolazione che segue risulta, che la \nComunità di Bucine consistente in 23 parrocchie, \nnell’anno 1551 formava Abitanti 4193. Nel 1745 ne aveva \nsolamente Abitanti 3717. Nel 1833 era giunta a Abitanti \n5770. \n \nQUADRO della Popolazione della Comunità di BUCINE \nnell'anno 1833 \n \n- nome del luogo: Ambra, titolo della chiesa: S. Maria \n(Prioria), Diocesi cui appartiene: Arezzo, abitanti n° 577 \n- nome del luogo: BUCINE, titolo della chiesa: S. \nApollinare (Pieve), Diocesi cui appartiene: Arezzo, \nabitanti n° 590 \n- nome del luogo: Cacciano, titolo della chiesa: SS. \nLorenzo e Giusto (Cura), Diocesi cui appartiene: Arezzo, \nabitanti n° 196 \n- nome del luogo: Capannole, titolo della chiesa: SS. \nQuirico e Giuditta (Pieve Arcipretura), Diocesi cui \nappartiene: Arezzo, abitanti  n° 290 \n- nome del luogo: Castiglione Alberti, titolo della chiesa: \nS. Fabiano (Cura), Diocesi cui appartiene: Arezzo, \nabitanti n° 119 \n- nome del luogo: Cennina, titolo della chiesa: S. Pietro \n(Cura), Diocesi cui appartiene: Arezzo, abitanti n° 236 \n- nome del luogo: Duddova, titolo della chiesa: S. \nMichele (Cura), Diocesi cui appartiene: Arezzo, abitanti \nn° 216 \n- nome del luogo: Galatrona, titolo della chiesa: S. \nGiovanni Battista (Pieve Arcipretura), Diocesi cui \nappartiene: Arezzo, abitanti  n° 256 \n- nome del luogo: S. Leolino, titolo della chiesa: S. \nLeolino (Pieve), Diocesi cui appartiene: Arezzo, abitanti \nn° 402 \n- nome del luogo: S. Martino di Villa d'Ambra, titolo \ndella chiesa: S. Biagio (Cura), Diocesi cui appartiene: \nArezzo, abitanti n° 109 \n- nome del luogo: Mercatale, titolo della chiesa: S. \nReparata (Cura), Diocesi cui appartiene: Arezzo, abitanti \nn° 266 \n- nome del luogo: Monte Benichi, titolo della chiesa: S. \nMaria Assunta (Pieve), Diocesi cui appartiene: Arezzo, \nabitanti n° 412 \n- nome del luogo: Perelli, titolo della chiesa: SS. Tribuzio \ne Susanna (Cura), Diocesi cui appartiene: Arezzo, abitanti \nn° 152 \n- nome del luogo: Pietraviva, titolo della chiesa: S. Lucia \n(Cura), Diocesi cui appartiene: Arezzo, abitanti n° 262 \n- nome del luogo: Pogi, titolo della chiesa: S. Donato (Cura), Diocesi cui appartiene: Arezzo, abitanti n° 185 \n- nome del luogo: Presciano, titolo della chiesa: S. Pietro \n(Pieve), Diocesi cui appartiene: Arezzo, abitanti  n° 296 \n- nome del luogo: Rapale, titolo della chiesa: S. Miniato \n(Cura), Diocesi cui appartiene: Arezzo, abitanti n° 267 \n- nome del luogo: Rendola, titolo della chiesa: S. Donato \n(Cura), Diocesi cui appartiene: Arezzo, abitanti n° 225 \n- nome del luogo: Sogna, titolo della chiesa: S. Tommaso \n(Cura), Diocesi cui appartiene: Arezzo, abitanti n° 86 \n- nome del luogo: Solata, titolo della chiesa: SS. Jacopo e \nCristofano (Cura), Diocesi cui appartiene: Arezzo, \nabitanti n° 106 \n- nome del luogo: Tontennano, titolo della chiesa: S. \nMichele (Cura), Diocesi cui appartiene: Arezzo, abitanti \nn° 17 \n- nome del luogo: Torre a Mercatale, titolo della chiesa: S. \nBiagio (Cura), Diocesi cui appartiene: Arezzo, abitanti n° \n- nome del luogo: Badia a Ruoti, titolo della chiesa: S. \nPietro (Pieve), Diocesi cui appartiene: Montepulciano, \nabitanti n° 234 \n \nFrazione di popolazioni provenienti da altre Comunità \n \n- nome del luogo: Poggio, titolo della chiesa: S. Martino \n(Cura), dalla Comunità di Civitella, abitanti n° 46 \n \n- TOTALE abitanti  n° 5770 \n \nPopolazione della Comunità di Bucine \n- nell'anno 1551, abitanti  n° 4193 \n- nell'anno 1745, abitanti  n° 3717 \n- nell'anno 1833, abitanti  n° 5770",
    "original_title": "BUCINE",
    "byte_offset": 1679745
  },
  {
    "context": "(Budrium altum) nella Valle del Lamone in Romagna.",
    "title": "BUDRIALTO",
    "body": "Monte posto fra Marradi e Modigliana, \nsull’estremo confine del Granducato, fra il fiume Lamone \nche bagna la sua base occidentale e il torrente di Valle \nAcereta che lo fiancheggia dal lato orientale. \nLa sommità di Budrialto trovasi 1162 braccia sopra il \nlivello del mare. \nCavalca il fianco meridionale di questo monte la strada \nprovinciale di Modigliana, mentre l’antica via Faentina \nrasenta le falde occidentali lungo la ripa destra del \nLamone sino al ponte a Marignano, dove passa nella \nopposta ripa all’ingresso dello Stato pontificio.",
    "original_title": "BUDRIALTO",
    "byte_offset": 1691298
  },
  {
    "context": "nella Valle del Montone in Romagna.",
    "title": "BUDRIO",
    "body": "Casale e \npoggio nel popolo di Monte vecchio, Comunità, \nGiurisdizione e circa 5 miglia toscane a libeccio dalla \nRocca S. Casciano, Diocesi di Bertinoro, Compartimento \ndi Firenze. – Vedere MONTE VECCHIO.",
    "original_title": "BUDRIO",
    "byte_offset": 1691920
  },
  {
    "context": "in Val di Lima.",
    "title": "BUELLIO",
    "body": "– Vedere BOVEGLIO.",
    "original_title": "BUELLIO",
    "byte_offset": 1692177
  },
  {
    "context": "nella Valle del Rabbi in Romagna. ",
    "title": "BUFALANO",
    "body": "Castellare che diede il nome alla parrocchia di S. \nMamante a Chiesole, già detta a Bufalano, nella \nComunità Giurisdizione e 5 miglia toscane a settentrione \ndi Galeata, Diocesi di S. Sepolcro, Compartimento di \nFirenze. \nRisiede sulla ripa destra del fiume Rabbi, presso il \nconfine del Granducato. – Vedere CHIESOLE.",
    "original_title": "BUFALANO",
    "byte_offset": 1692227
  },
  {
    "context": "in Val di Nievole.",
    "title": "BUGGIANESE (COLLE)",
    "body": "Castello con \nchiesa plebana sotto il titolo di S. Lorenzo al Colle nella \nComunità Giurisdizione e 2 miglia toscane a settentrione \ndel Borgo a Buggiano, Diocesi di Pescia, già di Lucca, \nCompartimento di Firenze. \nFu signoria de’Nobili di Maona al pari del castello di \nBuggiano, di cui il Colle costantemente seguì i destini. –  \nVedere BORGO BUGGIANO.  \nS. Lorenzo al Colle Buggianese ha 617 abitanti.",
    "original_title": "BUGGIANESE (COLLE)",
    "byte_offset": 1692601
  },
  {
    "context": "",
    "title": "BUGGIANESE (MASSA)",
    "body": "– Vedere MASSA di \nCOZZILE.",
    "original_title": "BUGGIANESE (MASSA)",
    "byte_offset": 1693057
  },
  {
    "context": "in Val di Nievole.",
    "title": "BUGGIANESE (PONTE)",
    "body": "Grosso \nVillaggio sparso fra la Pescia nuova e vecchia ed il lembo \nsettentrionale del padule di Fucecchio nella Comunità \nGiurisdizione e quasi 4 miglia toscane a ostro del Borgo \nBuggiano, Diocesi di Pescia, già di Lucca, \nCompartimento di Firenze. \nLa sua chiesa prese il titolo dal ponte che cavalca la \nPescia maggiore, prima di entrare nel padule di \nFucecchio. Il perimetro di questa cura occupa la maggior \nparte della pianura di Buggiano posta fra la strada Regia, \nil torrente Burra  e il fiume Pescia. È un suolo di recente \nconquista, bonificato e reso più sano dalle colmate \neseguite intorno alle vaste Tenute Regie del Terzo , del \nCapannone, e a quella di Bellavista. \nSi è già avvertito all’articolo Borgo Buggiano che la \nparrocchia del Ponte Buggianese è di recente fondazione. \nEssa non trovasi registrata nel catalogo delle chiese della \nDiocesi Lucchese redatto nel 1260, né comparisce \ntampoco nella statistica del 1551: mentre nel 1745 essa \ncontava già 3133 abitanti, con tutto che pochi anni \ninnanzi ne fosse stata decimata una buona porzione da \ngravi febbri epidemiche e segnatamente da quella più \ncrudele che insorse nello stesso anno 1745. \nNon ostante ciò, la cura del Ponte Buggianese, nel 1756, \nall’epoca di una nuova epidemia, era aumentata sino a \n4000 abitanti. (TARGIONI, Ragionamento sopra le cause \ndell’insalubrità d’aria della Val di Nievole). \nLa parrocchia di Ponte Buggianese nell’anno 1833 \ncomprendeva 5389 abitanti.",
    "original_title": "BUGGIANESE (PONTE)",
    "byte_offset": 1693112
  },
  {
    "context": "",
    "title": "BUGGIANO ALTO",
    "body": "È l’antico castello di Buggiano, \nmezzo miglio sopra il Borgo, dove esiste la Badia ora \npieve di S. Maria Maggiore, con una popolazione di 408 \nabitanti.",
    "original_title": "BUGGIANO ALTO",
    "byte_offset": 1694643
  },
  {
    "context": "",
    "title": "BUGGIANO (BORGO DI)",
    "body": "– Vedere BORGO BUGGIANO. ",
    "original_title": "BUGGIANO (BORGO DI)",
    "byte_offset": 1694821
  },
  {
    "context": "in Val di Pesa.",
    "title": "BUGIALLA",
    "body": "Borgata con chiesa \nparrocchiale (S. Pietro) nel piviere di S. Maria Novella in \nChianti, Comunità Giurisdizione e circa miglia toscane 3 \ne 1/2 a greco di Radda, Diocesi di Fiesole, \nCompartimento di Siena. \nGiace alla pendice meridionale dei monti che stanno fra il \nChianti e il Val d’Arno superiore, in mezzo ai vigneti del \nPian d’Albola. \nS. Pietro a Bugialla ha 83 abitanti.",
    "original_title": "BUGIALLA",
    "byte_offset": 1694884
  },
  {
    "context": "nel Val d’Arno fiorentino.",
    "title": "BUGLIANO",
    "body": "Casale ch’ebbe \nchiesa parrocchiale (S. Martino) annessa a S. Michele di \nCastiglione di Cercina fra Monte Morello e l’Uccelatojo \ndi Pratolino, nella Comunità e circa 5 miglia toscane a \nostro di Vaglia, Giurisdizione di Scarperia, Diocesi e \nCompartimento di Firenze, da cui è 7 miglia toscane a \nsettentrione. \nSi fa menzione di questo casale in un istrumento del 1020 \ndella cattedrale di Forenze, col quale uno dei Cattani di \nCercina (Gherardo di Ranieri) donò al capitolo della \nMetropolitana alcuni beni della sua corte di Bugliano. \n(LAMI, Mon. Eccl. Flor.)",
    "original_title": "BUGLIANO",
    "byte_offset": 1695301
  },
  {
    "context": "in Val di Lima (Bulianum).",
    "title": "BUGNANO",
    "body": "Villaggio la cui \nchiesa parrocchiale (S. Donato) fu annessa a quella di S. \nMaria di Lugnano, nella pievania de’Monti di Villa, \nComunità Giurisdizione e circa 6 miglia toscane a \nsettentrione-maestro del Borgo a Mozzano, Diocesi e \nDucato di Lucca. \nRisiede fra le terrazze di vigneti sulla pendice meridionale \ndei poggi che scendono dal monte di Prato fiorito alle \nscaturigini del torrente Camajone. – In questo Bugnano \nsembra che una qualche volta acquistasse alcun diritto la \ncorte di Roma, la quale designò nel registro Vaticano di \nCencio Camerario, fra i luoghi della Diocesi Lucchese \ntributarj di S. Pietro Terram in Buliano. \nDa un privilegio di Arrigo VI, spedito nel 1186 a favore \ndella città e Comune di Lucca, rilevasi che \nquell’imperante si era riservato il dominio del castello e \ndistretto di Bugnano o  Buliano con promessa di preferire i \nLucchesi in caso di alienazione. \nLe parrocchie unite di Bugnano e Lugnano contano 485 \nabitanti.",
    "original_title": "BUGNANO",
    "byte_offset": 1695918
  },
  {
    "context": "",
    "title": "BUJANO o BOJANA",
    "body": "Villa nel suburbio settentrionale di \nFiesole, nella cura di S. Ilario a Montereggi, Comunità \nGiurisdizione Diocesi e 3 miglia toscane da detta città, \nCompartimento di Firenze. \nLa villa Bojana dava il nome a una corte, la quale insieme \ncon le selve e i terreni di Montereggi, nell’anno 890, fu \ndonata ai vescovi Fiesolani da Guido re d’Italia, e \nconfermata loro posteriormente da altri regnanti e da più \npontefici.",
    "original_title": "BUJANO o BOJANA",
    "byte_offset": 1696930
  },
  {
    "context": "Bojanum, in Val di Sieve. ",
    "title": "BUJANO (MONTE)",
    "body": "Castellare e poggio da cui prese il nome la soppressa \nparrocchia di S. Maria a Bojano o a Monte Bujano in un \nrisalto settentrionale del poggio alle Croci, piviere di \nPimonte, alla cui parrocchia fu annesso il popolo di \nBojano, Comunità Giurisdizione e circa 4 miglia toscane \na ostro di Barberino di Mugello, Diocesi e \nCompartimento di Firenze. \nConsistono i ruderi di questo Bujano in un rasato recinto \ndi mura castellane, dove ebbero giurisdizione i vescovi di \nFirenze, dal principio del secolo XII sino al secolo XIV. \nDentro al medesimo circuito trovasi un’antica casa di \ncampagna de’signori Nelli di Firenze, stati patroni di detta \nchiesa e possessori del Monte Bujano. – Vedere \nPIMONTE (PIEVE di).",
    "original_title": "BUJANO (MONTE)",
    "byte_offset": 1697381
  },
  {
    "context": "nel Val d’Arno casentinese.",
    "title": "BUJANO (PIEVE DI)",
    "body": "Pieve antica sotto il titolo di S. Maria, sulla destra della ripa \ndell’Arno, nella Comunità Giurisdizione e 2 miglia \ntoscane a scirocco di Poppi, Diocesi e Compartimento di \nArezzo. \nÈ la chiesa matrice di Poppi, nella quale Terra fu \ntraslocata la stessa pieve, ora S. Marco, fatta prepositura \nnel 1774. \nLe sue memorie s’incontrano di frequente fra le carte \ndella Badia di Strumi, a partire dall’anno 1010, e in quelle \ndi Camaldoli relative agli Ubertini di Valenzano, che \nebbero sino dal secolo X podere e giurisdizione nel \npiviere suaccennato. La corte di Bujano con la chiesa \nbattesimale di S. Maria e il sovrastante castello di \nFronzola furono assegnati in benefizio alla Badia di \nCapolona dall’imperatore Federigo I con privilegio dato \nin Lodi il 1 di luglio 1161. Sotto questo stesso nome di \nBujano governò la chiesa Aretina sul principio del secolo \nXII un vescovo della stirpe dei conti Guidi. \nIl piviere di Bujano, ora di Poppi, comp rende dieci \nparrocchie suffraganee: 1. Badia di S. Fedele di Poppi, già \nposta a Strumi; 2. S. Martino a Tremoleto; 3. S. Donato a \nFiletto; 4. S. Giovanni Battista a Ruota; 5. S. Maria di \nLoscove; 6. S. Niccolò a Quorle; 7. S. Michele a \nLorgnano; 8. S. Lorenzo a Fronzola; 9. S. Bartolommeo \nd’Agna; 10. S. Matteo a Memmenano. – Vedere POPPI.",
    "original_title": "BUJANO (PIEVE DI)",
    "byte_offset": 1698151
  },
  {
    "context": "nella Valle Acereta in Romagna.",
    "title": "BULBANA (S. LORENZO A)",
    "body": "Casale e parrocchia nel piviere di S. Giovanni \nBattista, già Badia di Acereta, Comunità e Giurisdizione \ndi Marradi, Diocesi di Faenza, Compartimento di Firenze. \nBulbana risiede in costa, ed ha una popolazione di 103 \nabitanti.",
    "original_title": "BULBANA (S. LORENZO A)",
    "byte_offset": 1699527
  },
  {
    "context": "",
    "title": "BULCIANELLA",
    "body": "– Vedere BULCIANO e \nBULCIANELLA in Val Tiberina.",
    "original_title": "BULCIANELLA",
    "byte_offset": 1699820
  },
  {
    "context": "in Val d’Arbia.",
    "title": "BULCIANINO o BULCIANO",
    "body": "Borgata dove fu un comunello con chiesa parrocchiale (S. Maria), \nannessa, prima alla Badia di S. Trinita a Alfiano, poscia, \nnel 1663, riunite entrambe a S. Tommaso in Val di Pugna, \npiviere del Bozzone, Comunità delle Masse del Terzo S. \nMartino, Giurisdizione Diocesi e Compartimento di \nSiena. \nTrovasi nelle piagge cretose circa 3 miglia toscane a scirocco di Siena fra i fossi di Riobulciano  e di Riluogo, \nlungo la strada Regia Lauretana sopra le Taverne di \nArbia. \nLa chiesa di S. Maria esistente tuttora dipendeva \ndall’arcidiaconato della cattedrale di Siena.",
    "original_title": "BULCIANINO o BULCIANO",
    "byte_offset": 1699890
  },
  {
    "context": "in Val Tiberina.",
    "title": "BULCIANO e BULCIANELLA",
    "body": "Due casali con castellare e parrocchia (S. Trinita a \nBulcianella) nella Comunità Giurisdizione e circa 6 \nmiglia toscane a settentrione della Pieve S. Stefano, \nDiocesi di Sansepolcro, già di Arezzo, Compart imento \nAretino. \nRisiede Bulciano sul fianco orientale del monte Modina \nalla sinistra del fiume Tevere. \nVi ebbero signoria i conti di Montedoglio, di Galbino e di \nChiusi, alla cui prosapia appartenne quella vedova di \nOrlando di Bulciano, la quale col consenso dei figli e del \nsuo tutore Orlando di Chiusi, nel febbrajo del 1272, vendé \nall’Abate del Trivio i suoi diritti sul castello e distretto di \nBulciano e di Bulcianello. In seguito questi due casali \nfurono occupati dai Tarlati insieme col distretto della \nPieve S. Stefano, e più spesse volte dai nobili della \nFaggiuola, ai quali ultimi l’uno e l’altro paese fu reso \nnella pace di Sarzana del 1353. Contuttociò gli abati del \nTrino protestavano nel 1392 sui diritti che avevano in \nBulciano e Bulcianello. \nBulciano e Bulcianella contano 178 abitanti.",
    "original_title": "BULCIANO e BULCIANELLA",
    "byte_offset": 1700521
  },
  {
    "context": "in Val di Cecina.",
    "title": "BULÈRA",
    "body": "Villa sulla ripa sinistra del \ntorrente Possera  presso la strada Regia che da Volterra \nguida a Massa Marittima, Comunità Giurisdizione e 3 \nmiglia toscane a scirocco da Pomarance, Diocesi di \nVolterra, Compartimento di Pisa. \nLa Tenuta di Bulera già dei nobili Buonamici Volterrani, \nattualmente dei Serafini, faceva parte del distretto \ncomunitativo del castello di Acquaviva in Val di Cecina. –  \nVedere ACQUAVIVA.",
    "original_title": "BULÈRA",
    "byte_offset": 1701606
  },
  {
    "context": "nella Valle dell’Ombrone senese. ",
    "title": "BUONCONVENTO",
    "body": "Piccola, ma bella Terra, già castello, capoluogo di \nComunità e di Potesteria, nella Diocesi e Compartimento \ndi Siena. \nÈ di forma quadrilunga, difesa da mura e torri merlate, \nsituata in pianura alla confluenza dell’Arbia con \nl’Ombrone, attraversata dalla strada Regia romana, alla \nseconda posta da Siena, sulla riva sinistra del fiume \nOmbrone, nel grado 29° 8’ 6” di longitudine, 45° 8’ 4” di \nlatitudine, 14 miglia fiorentine, (16 senesi) a ostro-\nscirocco di Siena, 7 miglia toscane a settentrione di \nMontalcino, 12 a maestro di Pienza. \nDalle rovine del vicino castello di Percenna, antica \nresistenza del giusdicente di questa contrada, sorse questo \ndi Buonconvento, di cui si incomincia a far menzione in \nun istrumento dello spedale della Scala di Siena del 1208. \nNel 1270 era già residenza di un Potestà; e nel 1288 fu \ndevastato dai fuoriusciti ghibellini senesi. \nNel 1366 la Repubblica di Siena ordinò che, a spese dello \nspedale maggiore, Buonconvento fosse circondato di \nmura, cui fu aggiunto, nel 1372, la rocca, mentre il ponte \nsull’Ombrone all’ingresso del castello era stato eretto nel \n1360, e quello dell’Arbia nel 1388; entrambi restaurati \ninsieme con il ponte dell’Asso dal principe Mattias \nde’Medici Governatore di Siena verso il 1656. \nMa il grido maggiore a Buonconvento derivò dalla \nrepentina morte che vi fece l’imperatore Arrigo VII, ai 24 \nagosto 1313. \nQuesto paese fu soggetto per più fiate a dannose \navventure, sia allorché vi si accampò l’esercito di Arrigo \nVII, sia per cagione dell’ultima guerra contro Siena e \nMontalcino. La pieve, il pretorio e il palazzo Taj, posti nel \nborgo di mezzo, sono i migliori edifizj di questa Terra. \nLa pieve di Buonconvento restaurata sulla fine del secolo \ndecorso, possiede alcune buone pitture. La più antica delle \nquali è un’immagine a tempra, rappresentante la Vergine \nincoronata, dipinta nel muro al secondo altare a destra. Di \nLippo di Memmo si credono varie tavole antiche \ntrasportate nella sagrestia. Evvi una S. Caterina dipinta \ndal Nasini, un S. Domenico del Volpi, e nel primo altare a \nsinistra una Immacolata Concezione, che sembra della \nmaniera del Pacchiarotti. – Anco nella compagnia di S. \nSebastiano si trova fra i buoni dipinti un cataletto, opera \ndel Vanni. \nComunità di Buonconvento . – Il territorio di questa \nComunità occupa una superficie di 18184 quadrati, 690 \ndei quali sono dati alle strade e corsi di acqua. Vi si \ncontano 2696 abitanti, cioè, 122 abitanti per ogni miglio \nquadrato di suolo imponibile. \nConfina con 5 Comunità. A ostro con Montalcino, prima \nmediante il fiume Ombrone a partire dai confluenti \nCrevole e Rigagliano di fronte alla villa della Befa  sino \nalla confluenza del Serlate, il quale torrente serve poi di \nlimite alle due Comunità sino allo sbocco del fosso della \nFornace. Costà incontra la Comunità di S. Giovanni \nd’Asso, con la quale verso scirocco-levante rimonta per \nbreve tratto il fosso preindicato, corre verso la strada di \nChiusure, al di là della quale entra nel borro di \nVicopetroso , dove trova la Comunità di Asciano. Con \nquest’ultima piegando a settentrione va incontro al fiume \nOmbrone, che costeggia sino allo sbocco del borro di \nCananello. Di là si dirige nel fosso di S. Andrea, e con \nesso nel torrente Causa, dove subentra la Comunità di \nMonteroni, con la quale va a trovare il fiume Arbia \npercorrendolo sino allo sbocco del torrente Sorra sotto il \nponte d’Arbia. Costà lascia a sinistra il fiume per entrare \nnella strada di Murlo che abbandona al torrente Stile, dove \ntocca la Comunità di Murlo, e con essa si accompagna \nlungo i fossi di Stiezzera  e Stiezzorino  sino a che imbocca \nnell’alveo del torrente Rigagliano, col quale ritorna \nnell’Ombrone al punto dove ha di fronte la Comunità di \nMontalcino. \nL’Ombrone e l’Arbia sono i due fiumi che attraversano e \ninsieme si maritano dentro il territorio di questa \nComunità. \nLa strada Regia romana penetra nel territorio di \nBuonconvento sopra il Ponte d’Arbia, e ne esce dopo 5 \nmiglia toscane di traversa. – Varie strade comunitative \nrotabili si diramano dal capoluogo per Bibbiano, \nChiusure, Piana, ec. Quella che si stacca dalla Regia \nromana per Montalcino è provinciale. \nLa qualità del suolo di questa contrada consiste nella \nmassima parte in marna cerulea (creta dei senesi), in tufo ghiajoso conchigliare fluviatile-marino, e in calcareo \ncompatto con impronte di foladi. \nQuest’ultima roccia mostrasi specialmente dal lato \noccidentale di Buonconvento. La marna copre le piagge \norientali e settentrionali della stessa Comunità, mentre il \ntufo ghiajoso predomina nel piano in cui è fabbricato il \ncapoluogo. Quest’ultimo terreno è suscettibile di una \ncoltivazione più variata di quella delle piagge marnose e \ndei poggi calcarei. \nInfatti la pianura d’intorno a Buonconvento sembra la più \nfertile campagna di quante altre se ne incontrano lungo la \nstrada Regia da Siena al confine del Granducato. I \nprodotti maggiori consistono in bestiame vaccino, cereali, \nlino, canape, vino, olio, e filugelli. \nLa pianta del gelso forma corona a quasi tutti i campi \ndella pianura di Buonconvento, e agli argini lungo le \nstrade. Essendoché l’educazione dei bachi da seta \ncostituisce una branchia industriale, dalla quale trae \nalimento per una parte dell’anno la classe minuta di \nquesta popolazione. \nLa Comunità mantiene un maestro di scuola, un medico e \nun medico chirurgo. \nMancano a Buonconvento i mercati settimanali. Vi si \nfanno però sei buone fiere di bestiame, le quali cadono nel \n17 di gennajo; 24 giugno; 24 settembre; 28 ottobre; 30 \nnovembre; e dal 18 al 23 dicembre. \nIl Potestà di Buonconvento ha la giurisdizione anco sul \ndistretto di Monteroni. Per le cause criminali, e gli atti di \npolizia provvede il Vicario Regio di Montalcino, ov’è la \ncancelleria Comunitativa e l’Ufizio dell’Esazione del \nRegistro. La Conservazione delle Ipoteche e la Ruota \nsono in Siena. \n \nPOPOLAZIONE della Comunità di BUONCONVENTO a \ntre epoche diverse \n \nPopolazione dell'anno 1833 \n \n- nome del luogo: Bibbiano Giullieschi, titolo della \nchiesa: S. Lorenzo (Cura), Diocesi cui appartiene: Siena, \nabitanti n° 360 \n- nome del luogo: BUONCONVENTO, titolo della \nchiesa: SS. Pietro e Paolo (Pieve), Diocesi cui appartiene: \nSiena, abitanti n° 409 \n- nome del luogo: Castelnuovo Tancredi, titolo della \nchiesa: S. Bartolommeo (Cura), Diocesi cui appartiene: \nSiena, abitanti n° 119 \n- nome del luogo: Percenna, titolo della chiesa: S. \nLorenzo (Pieve), Diocesi cui appartiene: Pienza già \nArezzo, abitanti n° 546 \n- nome del luogo: Piana, titolo della chiesa: SS. Innocenti \n(Pieve), Diocesi cui appartiene: Siena, abitanti  n° 591 \n- nome del luogo: Sprenna a Serravalle, titolo della \nchiesa: S. Lorenzo (Pieve), Diocesi cui appartiene: Siena, \nabitanti n° 381 \n \nFrazioni di popolazioni provenienti da altre Comunità  \n \n- nome del luogo: Murlo, titolo della chiesa: S. Fortunato \n(Pieve), dalla Comunità di Murlo, abitanti n° 80 \n- nome del luogo: S. Nazzario di Chiusure, titolo della \nchiesa: S. Nazzario (Cura), dalla Comunità di Asciano, \n\nabitanti n° 81 \n- nome del luogo: Pieve a Salti, titolo della chiesa: \nNatività di Maria (Pieve), dalla Comunità di S. Giovanni \nd'Asso, abitanti n° 129 \n \n- TOTALE abitanti  n° 2696 \n \nPopolazione della Comunità di Buonconvento \n- nell'anno 1640, abitanti  n° 1858 \n- nell'anno 1745, abitanti  n° 1635 \n- nell'anno 1833, abitanti  n° 2696",
    "original_title": "BUONCONVENTO",
    "byte_offset": 1702060
  },
  {
    "context": "",
    "title": "BURANO",
    "body": "Castello perduto nella maremma di Sovana, \npresso il lago a cui diede il nome. Di esso trovasi fatta \nmenzione nelle pergamene della Badia del Montamiata, \nfra le quali una dell’anno 794.",
    "original_title": "BURANO",
    "byte_offset": 1519429
  },
  {
    "context": "",
    "title": "BURANO (LAGO DI)",
    "body": "lungo la spiaggia più meridionale \ndel Granducato fra la torre della Tagliata, o di S. Biagio, \ne quella di Gratticiaja, sul confine con la maremma \nPonteficia. \nÈ una laguna comunicante col mare, lunga circa 8 miglia \ntoscane, e larga appena un terzo di miglio, situata fra il \ntombolo e i marazzi della Macchia Tonda, nella Comunità \ne 5 in 6 miglia toscane a ostro libeccio di Capalbio. \nVi ebbero una volta giurisdizione i monaci Cistercensi \ndelle Tre fontane presso Roma, i quali ripetevano i loro \ndiritti da una donazione di Carlo Magno, che cedé a \nquella Badia la cttà di Ansedonia con una gran parte del \nsuo territorio, compreso Burano, il promontorio \nArgentaro, le isole del Giglio e di Giannutri, ec. – Vedere \nLAGO di BURANO e ORBETELLO.",
    "original_title": "BURANO (LAGO DI)",
    "byte_offset": 1709889
  },
  {
    "context": "nel Val d’Arno superiore.",
    "title": "BURCHIO",
    "body": "Casale sulla strada \nComunitativa che dal Val d’Arno superiore varca nella \nvallecola dell’Ema. Ebbe nome dal torrente Burchio, il \nquale, dopo essersi arricchito delle acque che gli recano i \nborri di S. Michele a Moriano, di Laschetta, e delle \nCasacce, scende a vuotarsi in Arno sotto il mulino del \nponte di Brascheto, nella Comunità e 3 miglia toscane a \nostro di Rignano, Giurisdizione di Pontassieve, Diocesi di \nFiesole, Compartimento di Firenze.",
    "original_title": "BURCHIO",
    "byte_offset": 1710673
  },
  {
    "context": "in Val di Chiana. ",
    "title": "BURCINELLA (S. CATERINA A)",
    "body": "Borgata e chiesa parrocchiale nel distretto di Villa della \nFratta, piviere di S. Eusebio, Comunità Giurisdizione \nDiocesi e 5 miglia toscane a ponente di Cortona, \nCompartimento di Arezzo. \nRisiede nell’alto piano orientale della Valle della Chiana \nalla destra della strada Regia di Perugia, fra i borri del Rio \ndi Loreto e del Reglio dei Mulini. \nLa chiesa di Burcinella si trova parrocchiale sino dal \nsecolo XIV. Fu restaurata e abbellita nel 1743. Era di \npadronato dei nobili Ugucci di Cortona, dei quali furono \neredi i signori Laparelli. \nS. Caterina a Burcianella conta 505 abitanti.",
    "original_title": "BURCINELLA (S. CATERINA A)",
    "byte_offset": 1711174
  },
  {
    "context": "",
    "title": "BURE (VAL DI)",
    "body": "Porta il nome di Val di Bure il vallone \npercorso dalla fiumana Bure, la quale scende quasi \nparallela ad altro torrente (Brana) nell’Ombrone pistojese. \nLa Bure scaturisce da più fonti che scendono per due \ncanali omonimi fra i contrafforti meridionale \ndell’Appennino di Taona, diretti da settentrione a ostro \nverso Pistoja, il più orientale dei quali dà origine alla \nvallecola di San Moro , l’altro è quello di Baggio. Riuniti i \ncanali in un solo alveo sotto il poggio (ERRATA: della \npieve di Brandeglio, o di Val di Bure) della Pieve di Val \ndi Bure, la fiumana piega verso scirocco lasciando alla \ndestra Pistoja, mentre l’Ombrone tre miglia discosto, \nfiancheggia a sinistra la medesima città e bagna con \neguale andamento la pianura orientale, sino a che la Bure  \naccoppiatasi all’Agna torce a ostro-libeccio per tributare \nle sue acque davanti alle colline di Tizzana nel fiume \npreaccennato, là dove si vuota nello stesso alveo anco il \ntorrente Brana. – Vedere PORTA CARRATICA e \nPORTA S. MARCO di PISTOJA.",
    "original_title": "BURE (VAL DI)",
    "byte_offset": 1711832
  },
  {
    "context": "nella Valle d’Ombrone pistojese.",
    "title": "BURGIANICO (S. FREDIANO A)",
    "body": "Villaggio spicciolato con parrocchia \nsuburbana nella Comunità di Porta al Borgo, \nGiurisdizione Diocesi e circa 2 miglia toscane a \nsettentrione di Pistoja, Compartimento di Firenze. \nGiace alla base del monte di S. Felice fra la strada Regia \nmodenese e quella di Val di Brana. \nLa chiesa di Burgianico spetta al capitolo della cattedrale \ndi Pistoja sino dal secolo XI, mentre trovasi registrata in \nuna bolla di Urbano II spedita a quei canonici sotto il dì \n19 dicembre 1094. (ZACCARIA, Anecd. Pistor.) \nLa parrocchia di Burgianico ha 731 abitanti.",
    "original_title": "BURGIANICO (S. FREDIANO A)",
    "byte_offset": 1712892
  },
  {
    "context": "",
    "title": "BURIANO nella Maremma grossetana",
    "body": "Castello con \npieve (S. Maria Assunta) già nella Comunità di Scarlino, \nattualmente in quella di Castiglione della Pescaja, nella \nstessa Giurisdizione di Castiglione, che è circa 7 miglia \ntoscane a ostro-libeccio, Diocesi e Compartimento di \nGrosseto. \nRisiede sulla cima di un poggio denominato dell’Arcione, \ndi fronte alla pianura di Grosseto, a cavaliere del padule \ndi Castiglione, 2 miglia toscane a scirocco del paese di \nColonna, 6 a libeccio di Monte Pescali, e 12 a ponente-\nmaestro di Grosseto. \nQuesto castello sino al secolo XI era signoria di alcuni \nnobili detti Lambardi da Buriano, nella consorteria dei \nConti Pannocchieschi, stati tributarj della Corte di Roma \nper conto di questo castello, forse in virtù delle promesse \nfatte da Carlo Magno di cedere al pontefice Adriano I, e i \nsuoi successori i contadi di Roselle e di Sovana, o \npiuttosto perché alla Sede Apostolica fu immediatamente \nsoggetta la Badia di S. Antimo e la Badiola al Fango, \npatrona della pieve di Buriano, detta già S. Maria in \nArcione. – Vedere ARCIONE. \nSiccome il territorio della Badiola fece parte \ncostantemente del distretto di Buriano, di esso perciò \nseguì il destino dal momento che cadde in potere della \nRepubblica di Pisa. Dalla quale fu distaccato nel 1398 per \nunirlo al principato di Piombino nella persona di \nGherardo Appiani e dei suoi eredi, sino a che lo stesso \nprincipato per effetto del Trattato di Vienna del 1814, fu \nincorporato al Granducato. – Vedere CASTIGLIONE \ndella PESCAJA. \nBuriano di Maremma conta 332 abitanti.",
    "original_title": "BURIANO nella Maremma grossetana",
    "byte_offset": 1713516
  },
  {
    "context": "",
    "title": "BURIANO nel Val d’Arno Aretino",
    "body": "– Vedere BURIANO (PONTE di).",
    "original_title": "BURIANO nel Val d’Arno Aretino",
    "byte_offset": 1715114
  },
  {
    "context": "",
    "title": "BURIANO in Val di Cecina",
    "body": "Villa con castellare e \nparrocchia (S. Niccolò) nel piviere di Montecatini di \nCecina, Comunità Giurisdizione Diocesi e 7 miglia \ntoscane a libeccio di Volterra Compartimento di Firenze. \nRisiede alla destra del fiume Cecina sul fianco \nmeridionale del poggio di Montecatini. Fu signoria dei \nnobili Saracini di Pisa, dai quali nel 16 di novembre 1108 \nRuggieri vescovo di Volterra acquistò la metà dei castelli \ne territorj di Buriano e di Miemmo, confermati entrambi \nai vescovi successori da Arrigo VI, nel 1186, e da Carlo \nIV nel 1353 e 1369. Con tuttociò a quest’ultima epoca il \npopolo di Buriano era suddito del Comune di Volterra, \ncui prestava giuramento di sudditanza sino dal 1273, \nmentre nel 1288 fu allirato, per imposizione territoriale, \ndi lire 3550. \nIl distretto di Buriano trovavasi sino dal secolo XII sulla \nlinea di confine del contado di Pisa, siccome apparisce dai \nprivilegi a questa città concessi dagl’imperatori Federigo \nI, Arrigo VI, Ottone IV e Carlo IV. \nAttualmente il castello e distretto di Buriano appartiene \nper la maggior parte ai marchesi Incontri di Volterra, i \nquali posseggono costà una a vasta Tenuta. \nS. Niccolò a Buriano conta 129 abitanti.",
    "original_title": "BURIANO in Val di Cecina",
    "byte_offset": 1715185
  },
  {
    "context": "",
    "title": "BURIANO nella Valle dell’Ombrone pistojese",
    "body": "Castellare \ne Villaggio spicciolato con parrocchia (S. Michele) nel \npiviere di Quarrata, Comunità Giurisdizione e circa 3 \nmiglia toscane a libeccio di Tizzana, Diocesi di Pistoja, \nCompartimento di Firenze. \nRisiede sul fianco orientale del Monte Albano, o del \nBarco. – Questa parrocchia esisteva sino dall’epoca del \nSinodo pistojese del 1313, al quale aderì anco il parroco \ndi S. Michele a Buriano. (ZACCARIA, Anecd. Pistor.) \nA questo castello di Buriano riferire debbono i diplomi \nimperiali di Arrigo VI e di Federigo II a favore dei conti \nGuidi, cui confermarono, fra gli altri castelli del Pistojese \ndistretto, questo ancora di Buriano. \nLa parrocchia di S. Michele a Buriano conta 358 abitanti.",
    "original_title": "BURIANO nella Valle dell’Ombrone pistojese",
    "byte_offset": 1716419
  },
  {
    "context": "",
    "title": "BURIANO o BRIANO in Val di Sieve",
    "body": "Casale che ebbe \nparrocchia (S. Martino) ridotta ad oratorio, dipendente \nattualmente dalla cura di S. Maria a Spugnole, nel piviere \ndi S. Giovanni in Pietrojo, Comunità e 3 miglia toscane a \nponente-libeccio di S. Piero a Sieve, Giurisdizione di \nScarperia, Diocesi e Compartimento di Firenze. \nSiede sul poggio di Trebbio alla destra del torrente Carza, \ne della strada Regia bolognese.",
    "original_title": "BURIANO o BRIANO in Val di Sieve",
    "byte_offset": 1717185
  },
  {
    "context": "nel Val d’Arno aretino.",
    "title": "BURIANO (PONTE DI)",
    "body": "Trovasi presso la confluenza del fiume Chiana, all’ingresso dello \nstretto di Monte sopra Rondine, più noto con il nome di \ngola dell’Imbuto, e circa 5 miglia toscane a maestro di \nArezzo, sulla strada Vecchia (forse la Cassia) la quale \ndalla Val di Chiana si dirige al ponte di Buriano, e di là \nprosegue per il Val d’Arno superiore alla destra del fiume.  \nQuesto lungo ponte fu riedificato dagli Aretini nel 1179; \nrinforzato più volte, e rifondate le sue pile nel 1558, nel \n1750 e nel 1763. Esso porta il nomignolo del dirupo \ncasale di Buriano, dove nei tempi trapassati fu una chiesa \nparrocchiale sotto il titolo di S. Niccolò nel piviere di \nCapolona annessa a S. Pietro di Rondine, la quale chiesa \nsino dal secolo XI fu di giuspadronato della Badia di S. \nTrinità dell’Alpi, cui apparteneva la metà del mulino \ndell’Imbuto. (ARCH. DIPL. FIOR. Badia di Ripoli).",
    "original_title": "BURIANO (PONTE DI)",
    "byte_offset": 1717615
  },
  {
    "context": "in Val di Magra.",
    "title": "BUSATICA (S. BIAGIO A)",
    "body": "Casale con \nparrocchia nel piviere, Comunità Giurisdizione e 2 miglia \ntoscane a settentrione di Mulazzo, Diocesi di Massa \nDucale, già di Sarzana, Ducato di Modena. \nRisiede in poggio sulla ripa destra del torrente Teglia e \ndel fiume Magra. \nFu uno dei castelletti dei marchesi Malaspina di Mulazzo, \ntoccato al ramo di Casteoli estinto nel 1757, per cui \nBusatica tornò ai marchesi di Mulazzo, che lo tennero \nsino all’invasione straniera, all’espulsione della quale fu \nceduto nel 1814 al Duca di Modena. – Vedere \nMULAZZO. \nLa parrocchia di Busatica conta 256 abitanti.",
    "original_title": "BUSATICA (S. BIAGIO A)",
    "byte_offset": 1718564
  },
  {
    "context": "altrimenti detto al Poggio alla Malva.",
    "title": "BUSCHE (S. STEFANO ALLE)",
    "body": "Villaggio e parrocchia nel Val d’Arno \nfiorentino sull’ingresso dello stretto di Golfolina presso la \nconfluenza dell’Ombrone pis tojese, nel piviere di \nArtimino, Comunità Giurisdizione e circa 4 miglia \ntoscane a ponente della Lastra a Signa, Diocesi di Pistoja, \nCompartimento di Firenze. \nGiace alla base orientale del poggio di Artimino sulla riva \ndestra dell’Arno all’estremo confine della Diocesi e \ndell’antico contado di Pistoja. \nVi ebbero podere i conti Gangalandi, da uno dei quali \n(Ranuccio, detto Buschia) probabilmente trasse il \nvocabolo di Busche. La chiesa è situata nel piano poco \nlungi dal sovrastante villaggio del Poggio alla Malva, \nabitato per la maggior parte da scarpellini e lavoratori alle \nvicine cave di pietra arenaria della Golfolina. – Vedere \nPOGGIO alla MALVA. \nS. Stefano alle Busche conta 322 abitanti.",
    "original_title": "BUSCHE (S. STEFANO ALLE)",
    "byte_offset": 1719193
  },
  {
    "context": "(Buiti Castrum) nel Val d’Arno inferiore.",
    "title": "BUTI",
    "body": "Terra popololatissima, già piccolo castello sul fianco orientale \ndel Monte Pisano, con pieve antica (S. Giovanni Batista), \nnella Comunità Giurisdizione e 4 miglia toscane a \nsettentrione di Vico Pisano, Diocesi e Compartimento di \nPisa. \n\nGiace Buti nel fondo di un angusto burrone, che Valle di \nButi si appella, solcato dal precipitoso torrente di Rio \nMagno, fra le scoscese pendici dei contrafforti che dal \nMonte Pisano vanno a tuffare la loro base nel vicino \npadule di Bientina. La Terra di Buti è divisa in due \nporzioni: quella più alta dicesi il Castello, la più bassa è \nchiamata il Borgo. Da questo luogo, dove si fa notte \ninnanzi sera, non si scuopre altro mondo che il suo \nvallone: e quello che si vede è tutto orrido, tutto bosco, \ntutte rupi vestite di pini, o di castagni o di ulivi, se si \neccettui l’angusto suo grembo coperto di vigneti. Il clima \nè umido, freddo, soggetto a folte nebbie, ad istantanei \ncangiamenti meteorici, ed a frequenti temporali, donde \navviene che danni immensi molte fiate ricevé la Terra di \nButi dalle piene del Rio Magno. \nNon ostante tutti questi svantaggi, l’attività del popolo \nagricola di Buti ha saputo rendere un tale soggiorno \ndilettevole, salubre e produttivo. Le migliaja di piante di \nulivi che barbicano fra i scogli; la diligente cura con cui si \nallevano e si riduce in liquore il prezioso loro frutto, \nhanno reso celebre Buti qual Nizza della Toscana per la \nsquisitezza dei suoi olj. Lo dice la crescente popolazione \ndella sua Terra, nella quale non esistevano, nel 1551, più \nche 962 abitanti, mentre nel 1745 era aumentata sino a \n1598, e nell’anno 1833 contava 3498 abitanti. \nLa storia di Buti principia a conoscersi col secolo XI. Vi \nacquistarono dominio sino da quella età i vescovi di Pisa, \ni quali, nel 1138, ottennero il diritto del Placito e del \nFodro di Buti, dall’imperatore Corrado II, e nel 1178, da \nFederigo I, comecché sino da quella età vi esercitasse \nsignoria la Repubblica di Pisa. La quale, nel 1284, destinò \nButi per residenza di un giudice col titolo di Capitano, nel \ntempo che signoreggiava nel vicino castello di Cintoja la \nfamiglia Upezzinghi. Intanto la fazione guelfa cacciava, e \na vicenda era cacciata da Buti dalla fazione contraria con \nl’ajuto dei Lucchesi, i quali s’impadronirono più volte \n(1287, e 1289) del distretto di Buti, che nel 1312 fu \nrimesso in potere dei Pisani, mercé le forze di Arrigo VII. \nNuovi guasti nel 1405 portò a questa contrada l’esercito \nfiorentino, nel tempo che assediava Vico Pisano; e nel \n1436 fu corsa dalle compagnie di Piccinino. \nCaduto in potere dei fiorentini Buti nel 1496, fu tolto loro \ndall’oste veneziana, che andò predando la contrada dai \nsuoi Stradiotti. Riconquistato ben tosto Buti, restò \ncostantemente sottomesso alla Signoria di Firenze. \nLa pieve di Buti aveva in origine 9 chiese succursali. 1 S. \nMichele al Castello; 2. S. Lorenzo di Cintoja ; 3. S. \nDonato; 4. S. Martino; 5. S. Pietro di Farneta; 6. S. \nJacopo e Cristofano; 7. S. Ippolito e Cassiano; 8. S. Maria \ndi Panicale; 9. S. Giorgio. \nEsiste inoltre nel piviere di Buti l’antico monastero di \nrecluse di S. Andrea a Lupeta, detto tuttora la Badia – \nVedere LUPETA.  \nDa Buti ebbe nome e natali il dotto grammatico Francesco \nda Buti, che per ordine del Gambacorti commentando \nspiegò nello studio Pisano la Divina Commedia. – Vedere \nVICO PISANO.  \nButi ha una popolazione di 3498 abitanti.",
    "original_title": "BUTI",
    "byte_offset": 1720123
  },
  {
    "context": "",
    "title": "CA’",
    "body": "Molti luoghi e qualche villa, specialmente \nnell’Appennino toscano, portano il nomignolo di \nCA’(casa), cui spesso va congiunto il titolo specifico \nderivato dall’antico possessore, dalla località, o da altra \nqualsiasi indicazione. Tali sono, fra le altre, Cà  \nd’Antonio, Cà de’Berri, Cà di Colò, Cà di Dani, Cà di \nGiagnoni, Cà di Martinelli, Cà di Meo e Cà de’Tecchi, \nluoghi tutti nella montagna di Pistoja. Cà bruciata, Cà \nburraccia, Cà maggiore, nell’Appennino di Firenzuola. \nCà de’Cappelli, Cà de’Carloni, Cà de’Pacchiani e Cà di \nSettimano, nella Valle del Lamone in Romagna. Cà del \nCole, Cà di Corsini, Cà di Gostino, Cà del Lucchio, Cà \ndel Medico e Cà di Nieri, nella Valle Tiberina. Cà del \nFrate, Cà di Golo, Cà di Gori e Cà di Mare, nella \nLunigiana.",
    "original_title": "CA’",
    "byte_offset": 1723659
  },
  {
    "context": "in Val d’Elsa, quasi Gabbii Aula.",
    "title": "CABAJOLE, CABIAULA, ora GABBIAVOLA",
    "body": "Vico da cui ebbe nome la \nsoppressa cura di S. Bartolommeo e Cabivola nel piviere \ndi S. Ippolito a Castelfiorentino, aggregata a S. Frediano a \nNebbiano, nella Comunità Giurisdizione e circa 4 miglia \ntoscane a libeccio di Montespertoli, Diocesi e \nCompartimento di Firenze. \nRiferire debbono a questo vico due istrumenti della Badia \ndi Passignano, rogati in Cabiaula li 27 ottobre 1075, \nriguardanti la vendita fatta da Pietro del fu Albo da \nCabiaula, e da Taberga del fu Teoderigo da Monterappoli \ndi alcune possessioni nel poggio detto Castelvecchio a \nfavore d’Ildebrando del fu Tegrimo da Voteggiano. \n(ARCH. DIPL. FIOR. l. cit.)",
    "original_title": "CABAJOLE, CABIAULA , ora GABBIAVOLA",
    "byte_offset": 1724487
  },
  {
    "context": "",
    "title": "CABALLANA",
    "body": "– Vedere CAVALLANA in Val di \nMagra.",
    "original_title": "CABALLANA",
    "byte_offset": 1725206
  },
  {
    "context": "",
    "title": "CABALLIANO",
    "body": "– Vedere CAVAGLIANO nella Valle \ndel Bisenzio.",
    "original_title": "CABALLIANO",
    "byte_offset": 1725261
  },
  {
    "context": "",
    "title": "CABALLINA",
    "body": "– Vedere CAVALLINA in Val di Sieve.",
    "original_title": "CABALLINA",
    "byte_offset": 1725327
  },
  {
    "context": "già detta ACQUABELLA. ",
    "title": "CABELLI (S. CROCE A)",
    "body": "Casale con parrocchia nella Valle del Bidente in \nRomagna, Comunità e 4 miglia toscane a libeccio di S. \nSofia, Giurisdizione di Galeata, Diocesi di Sansepolcro, \ngià Nullius di Galeata, Compartimento di Firenze. \nGiace sulla ripa sinistra del Bidente detto del Corniolo, \nquasi due miglia sopra la Badia dell’Isola. – Il padronato \ndella chiesa di Cabelli sino dal secolo XII fu ceduto agli \nabati di Galeata dai nobili di Valbona. Ai quali signori \nappartenne quel Tivirolo di Acquabella , cui nel 1256 fu \noppignorato il castello di S. Benedettoo in Alpe e suo \ndistretto, riacquistato nel 1265. \nLa parrocchia di S. Croce a Cabelli o a Acquabella conta \n117 abitanti. ",
    "original_title": "CABELLI (S. CROCE A)",
    "byte_offset": 1725381
  },
  {
    "context": "",
    "title": "CABOLI",
    "body": "– Vedere CAPOLI in Garfagnana.",
    "original_title": "CABOLI",
    "byte_offset": 1726111
  },
  {
    "context": "nella Valle del Santerno, ",
    "title": "CABURACCIA (S. MARIA A)",
    "body": "Casale con parrocchia nel piviere di Bordignano, \nComunità Giurisdizione e circa 4 miglia toscane a greco \ndi Firenzuola, Diocesi e Compartimento di Firenze. \nGiace sulla giogana dell’Appennino, 4 miglia toscane \nall’oriente di Pietramala sull’antica via Imolese, là dove \nnel 1361 tennero campo i Bolognesi per ricevere dai \nFiorentini per il giogo di Scarperia provvisioni di vitto e \ndi guerra: stanteché gli Ubaldini avevano chiuso e \ndominavano i più frequenti passaggi della montagna. (M. \nVILLANI, Cronac. Fior.). \nLa parrocchia di Caburaccia con l’annesso di S. Nicolò a \nCulcedra conta 167 abitanti.",
    "original_title": "CABURACCIA (S. MARIA A)",
    "byte_offset": 1726157
  },
  {
    "context": "del Chianti in Val d’Arbia.",
    "title": "CACCHIANO",
    "body": "Villa dei \nRicasoli ridotta a fortilizio, nella soppressa cura di Monte \nCastello, annessa attualmente alla parrocchia plebana di \nS. Marcellino in Avane, Comunità e 5 miglia toscane a \nostro di Gajole, Giurisdizione di Radda, Diocesi di \nArezzo, Compartimento di Siena. \nRisiede sulla vetta di un poggio fra Brolio e S. \nMarcellino, fiancheggiato a settentrione dal borro Dudda \ne a ostro dal fosso Piscina, in mezzo a una coltivazione di \nulivi e di vigneti subentrati a vaste selve di cerri e di \ncastagni. \nDa Cacchiano ebbe il titolo un ramo della famiglia \nde’Ricasoli, cui appartenne quel Diotisalvi di Drudolo, al \nquale il potestà di Firenze promise nel 4 di ottobre 1229, \nterminata che fosse la guerra coi Senesi, di restituire le \ntorri del castello di Monteluco di proprietà di Drudolo da \nCacchiano e di altri Ricasoli. (ARCH. DIPL. FIOR. Carte \ndi Vallombrosa). \nFurono i nobili da Cacchiano quasi costantemente di parte \nGuelfa, e come tali vennero compresi nella famosa \nsentenza che Arrigo VII nel 1313 fulminò dal suo campo \ndi Poggibonsi contro i Fiorentini. Per la stessa ragione i \nRicasoli da Cacchiano, avendo contribuito alla cacciata \ndel duca di Atene da Firenze, ascritti furono da quella \nSignoria nel numero delle famiglie popolane. \nIl castello di Cacchiano era un buon baluardo di frontiera \nfra il contado fiorentino e senese; talchè, nella guerra del \nre di Napoli contro la Repubblica di Firenze, Cacchiano \nfu in caso di ricevere un presidio di 400 soldati, e di \nsostenere, nell’agosto del 1478, un gagliardo \nbombardamento innanzi di arrendersi agli Aragonesi. \n(AMMIR. Istor. fior.) \nAttualmente Cacchiano è un palazzo munito di torri, \nridotto ad uso di casa di agenzia in mezzo a una tenuta di \nproprietà del barone Ricasoli di Brolio, da cui è mezzo \nmiglio a ponente.",
    "original_title": "CACCHIANO",
    "byte_offset": 1726835
  },
  {
    "context": "in Val d’Ambra.",
    "title": "CACCIANELLA",
    "body": "Villa nel popolo di \nCacciano, Comunità, Giurisdizione e circa miglia toscane \n5 e 1/2 a scirocco di Bucine, Diocesi e Compartimento di \nArezzo.",
    "original_title": "CACCIANELLA",
    "byte_offset": 1728712
  },
  {
    "context": "in Val d’Ambra.",
    "title": "CACCIANO",
    "body": "Castello da cui prende il \ntitolo la cura de’SS. Lorenzo e Giorgio, nel piviere  di \nPresciano, Comunità Giurisdizione e circa 6 miglia \ntoscane a scirocco di Bucine, Diocesi e Compartimento di \nArezzo. \nVi ebbero signoria gli abati di S. Maria d’Agnano, uno \ndei quali, Basilio di Giunta, nel 1349, pose sotto la tutela \ndella Repubblica fiorentina il monastero con tutti i suoi \ncastelli di Val d’Ambra, fra i quali fu compreso Cacciano. \nOccupato il paese in occasione di guerre dai Tarlato e \ndagli Ubertini, questi ultimi dovettero restituirlo al \nComune di Firenze in vigore della pace di Sarzana del \n1353. \nLa parrocchia di Cacciano conta 163 abitanti.",
    "original_title": "CACCIANO",
    "byte_offset": 1728893
  },
  {
    "context": "nel Golfo della Spezia.",
    "title": "CADAMA’",
    "body": "– Vedere CADIMARE.",
    "original_title": "CADAMA’",
    "byte_offset": 1729593
  },
  {
    "context": "",
    "title": "CADIMARE o CADAMA’",
    "body": "Villaggio nell’ala destra del \nGolfo della Spezia con parrocchia (S. Maria) nel \nMandamento e circa 3 miglia toscane a ostro della Spezia, \nProvincia di Levante, Diocesi di Sarzana, Regno Sardo. \nRisiede sulla pendice del monte Castellana davanti a una \npiccola ansa, fra Fezzano e Marola. – Questo nome servì \ndi casato a una famiglia celebre di Genova. \nS. Maria a Cadimare ha 480 abitanti.",
    "original_title": "CADIMARE o CADAMA’",
    "byte_offset": 1729654
  },
  {
    "context": "(Cafagium).",
    "title": "CAFAGGIO, CAFAGGIOLO",
    "body": "Nome generico restato a varie contrade sino dai tempi dei \nLongobardi, i quali appellavano Cafaggio e Cafaggiolo \nuna più o meno estesa possessione territoriale vestita di \nalberi, e recinta da siepi, o da fossi, o da altri ripari. \nFra gli antichi Cafaggi, conservano tuttora il primitivo \nnome, e sono più noti in Toscana i seguenti.",
    "original_title": "CAFAGGIO, CAFAGGIOLO",
    "byte_offset": 1730079
  },
  {
    "context": "nel Val d’Arno inferiore ",
    "title": "CAFAGGIO di LARCIANO",
    "body": "nella cura di S. Silvestro a Larciano, Comunità e circa 3 \nmiglia toscane a maestro di Lamporecchio, Giurisdizione \ndi Serravalle, Diocesi di Pistoja, Compartimento di \nFirenze. \nRisiede questo Cafaggio sul selvoso fianco occidentale \ndel Monte Albano.",
    "original_title": "CAFAGGIO di LARCIANO",
    "byte_offset": 1730456
  },
  {
    "context": "nel suburbio orientale di Pistoja,",
    "title": "CAFAGGIO di PORTA S. MARCO",
    "body": "popolo di S. Quirico.",
    "original_title": "CAFAGGIO di PORTA S. MARCO",
    "byte_offset": 1730764
  },
  {
    "context": "nella Valle dell’Ombrone pistojese.",
    "title": "CAFAGGIO di PRATO",
    "body": "Borgata con parrocchia (S. Maria) nel suburbio, \ne miglia toscane 2 e 1/2 a ostro-libeccio di Prato, \nComunità Giurisdizione e Diocesi medesima, \nCompartimento di Firenze. \nGiace in pianura fra la città di Prato e le cascine del \nPoggio a Cajano, lungo la strada comunitativa che \nstaccasi da Campi, e per Colonica, Cafaggio e Tobbiana \nentra in quella Regia che guida a Pistoja. \nÈ incerto se a questo Cafaggio, o ai precedenti del \npistojese riferire debba un Cafaggio, di cui è fatta \nmenzione in un istrumento del 9 aprile, anno 766, pel \nquale il longobardo Guinifredo assegnò al monastero di S. \nBartolommeo di Pistoja il padronato di una chiesa da esso \nedificata ad onore di S. Pietro e di S. Maria con varie case \ne terreni, eccettuato l’intiero Cafaggio posto alla cateratta \ndel Padule. (ZACCARIA, Anecd. Pistor. – \nFIORAVANTI, Memor. Istor. di Pistoja .). \nLa parrocchia di S. Maria a Cafaggio conta 771 abitanti.",
    "original_title": "CAFAGGIO di PRATO",
    "byte_offset": 1730854
  },
  {
    "context": "",
    "title": "CAFAGGIO nel Val d’Arno pisano",
    "body": "Vico ch’ebbe \nparrocchia (S. Michele) ora semplice cappella suburbana \ndella Cattedrale di Pisa, alla destra dell’Arno e circa un \nmiglio a levante di detta città.",
    "original_title": "CAFAGGIO nel Val d’Arno pisano",
    "byte_offset": 1731852
  },
  {
    "context": "",
    "title": "CAFAGGIO o CAFAGGIOLO nella Valle dell’Arno superiore",
    "body": "Casale da cui prese il nomignolo la soppressa \nparrocchia di S. Michele a Cafaggio o a Cafaggiola nel \npiviere di S. Giustino, Comunità di Loro, Giurisdizione di \nTerranuova, Diocesi e Compartimento di Arezzo. \nFu padronato della Badia di S. Maria in Gradi di Arezzo, \ncui venne confermata la chiesa di S. Michele a Cafaggiola \ndal pontefice Anastasio IV con bolla de’13 di gennajo \n1154.",
    "original_title": "CAFAGGIO o CAFAGGIOLO nella Valle dell’Arno",
    "byte_offset": 1732060
  },
  {
    "context": "",
    "title": "CAFAGGIO in Val di Sieve",
    "body": "Esiste questo Cafaggio sul \nmonte di Falterona, nel popolo di S. Niccolò a Casale, \nComunità e 3 miglia toscane a scirocco di San Godenzo, \nGiurisdizione di Dicomano, Diocesi di Fiesole, \nCompartimento di Firenze.",
    "original_title": "CAFAGGIO in Val di Sieve",
    "byte_offset": 1732515
  },
  {
    "context": "in Val di Serchio.",
    "title": "CAFAGGIO REGGIO",
    "body": "Borgo nella ripa \nsinistra del fiume Serchio, la cui parrocchia (S. Jacopo) fu \nunita a quella di S. Cassiano a Metato, la prima nel \npievanato di Arena, l’altra in quello di Rivoli, Comunità \nGiurisdizione e 5 miglia toscane a ponente dei Bagni di S. \nGiuliano, Diocesi e Compartimento di Pisa. \nEbbe nome di Cafaggio reggio  da una selvosa pianura \nlungo il fiume Serchio di regia proprietà sino dai tempi \nLongobardici. – Vedere ARENA. \nFu in questo luogo, dove l’oste fiorentina, nel 1256, per \nfare onta ai Pisani tagliò un grosso pino (a S. Jacopo in \nVal di Serchio) e su di esso fece coniare il fiorino d’oro \ncon un piccolo albero tra i piedi del santo Precursore. \n(GIO. VILLANI, Cronic. Fior.). \nLa parrocchia di Cafaggioreggio e di Metato conta 471 \nabitanti.",
    "original_title": "CAFAGGIO REGGIO",
    "byte_offset": 1732762
  },
  {
    "context": "",
    "title": "CAFAGGIOLO",
    "body": "Villa Reale in Val di Sieve, alla seconda \nposta da Firenze per la strada Regia bolognese, nel popolo \ndi S. Giovanni a Petrojo, Comunità Giurisdizione e circa 5 miglia toscane a scirocco di Barberino di Mugello, \nDiocesi e Compartimento di Firenze. \nÈ una delle antiche possessioni della Casa Medicea. La \nVilla a guisa di castello con torri, fossi, e ponte levatojo, \nconta l’epoca di Cosimo padre della patria, che la fece \ncostruire in mezzo ad una vasta tenuta dei suoi maggiori. \nQui Lorenzo il magnifico e Giuliano di lui fratello \npassarono la loro infanzia. Qui Leone X ricevé i primi \ngermi dell’educazione letteraria dal celebre Poliziano; il \nquale con il Ficino e con Pico della Mirandola spesse fiate \nfece echeggiare le volte di Cafaggiolo di soavi melodie, di \npacifiche e dotte gare filosofiche innanzi che le mura di \nCafaggiolo fossero insanguinate da tragiche scene di un \ninfedele connubio. \nFu Cafaggiolo ampliato da Cosimo I, che vi stabilì un \nparco per la caccia di rari quadrupedi.",
    "original_title": "CAFAGGIOLO",
    "byte_offset": 1733585
  },
  {
    "context": "(Cagium, Cajolum).",
    "title": "CAGIO, GAGIO e GAGIOLO",
    "body": "Con tal vocabolo, approssimativo a quello di Cafagio, prima \ndel mille denominavasi un parco, o recinto coperto di \nforeste. \nI più antichi ricordi di alcuni Cagi e Cagioli, o Gagioli si \ntrovano negli istrumenti di fondazione del Monastero di \nS. Eugenio presso Siena (anno 730) e della Badia di \nPalazzuolo a Monteverdi in Maremma (anno 754).",
    "original_title": "CAGIO, GAGIO e GAGIOLO",
    "byte_offset": 1734628
  },
  {
    "context": "",
    "title": "CAGIOLE o CAGGIOLE",
    "body": "Casale in Val di Chiana, con \nparrocchia (S. Mustiola) nella piaggia settentrionale e \nmiglia toscane 2 e 1/2 da Montepulciano, Comunità \nGiurisdizione e Diocesi medesima, Compartimento di \nArezzo. \nTrovasi alla sinistra della strada Regia che dalla Val di \nChiana sale a Montepulciano. Vi era un antico spedale \ninnanzi che fosse distrutto il bosco da cui ebbe il titolo, \nonde sostituire in quel suolo scelti vitigni, per cui \nMontepulciano d’ogni vino è il re. \nNel distretto di Montepulciano esisteva, oltre il Caggiole, \nanche il Gagio (selva forte) donato nel 1085 alla vicina \nBadia di Arg iano. – Vedere ARGIANO (VILLA di). \nLa parrocchia di Caggiole conta 293 abitanti.",
    "original_title": "CAGIOLE o CAGGIOLE",
    "byte_offset": 1735022
  },
  {
    "context": "nel Val d’Arno inferiore.",
    "title": "GAGIOLLE",
    "body": "Altro casale con \noratorio di S. Bartolommeo detto a Cagiolle trovasi \npresso al greto d’Arno, nel piviere di Limite, Comunità di \nCapraja, Giurisdizione di Montelupo. Diocesi di Pistoja, \nCompartimento di Firenze.",
    "original_title": "GAGIOLLE",
    "byte_offset": 1735732
  },
  {
    "context": "",
    "title": "CAGIOLO o CAGGIOLO",
    "body": "Due luoghi in Val di Chiana \nconservano tuttora il nomignolo di Caggiolo. Uno nella \nComunità e parrocchia di Marciano, che diede il nome \nalla soppressa chiesa di S. Maria della Villa di Caggiolo, \ndonata alla Congregazione di Camaldoli dal suo patrono, \nnel 1137, e confermata a quei cenobiti da Federigo I con \nprivilegio dato nei campi di Roncaglia il 5 di dicembre \n1154, e posteriormente, nel 1186, da Arrigo VI. L’altro \nCaggiolo esiste nel popolo e Comunità di Civitella. –  \nVedere GAJOLLE. ",
    "original_title": "CAGIOLO o CAGGIOLO",
    "byte_offset": 1735992
  },
  {
    "context": "nella Vallecola del Frigido.",
    "title": "CAGLIEGLIA",
    "body": "Villaggio nella cura delle Casette, piviere di Antona, Comunità \nGiurisdizione Diocesi e Ducato di Massa Ducale, da cui è \ncirca 3 miglia toscane a settentrione. \nRisiede in un risalto di monte, propagine meridionale \ndell’Alpe Apuana, sulla ripa destra del torrente Frigido, a \ncavaliere di un ponte sulla strada, che per il ripido giogo \ndella Tambura varca nella Garfagnana.",
    "original_title": "CAGLIEGLIA",
    "byte_offset": 1736524
  },
  {
    "context": "",
    "title": "CAGNANO",
    "body": "– Vedere CIGNANO.",
    "original_title": "CAGNANO",
    "byte_offset": 1736952
  },
  {
    "context": "Cajanum,",
    "title": "CAJANO, nella Valle dell’Arno casentinese",
    "body": "Casale e parrocchia (S. Silvestro) nel piviere Comunità e \n3 miglia toscane a greco di Monte Mignajo, Giurisdizione \ndi Castel S. Niccolò, Diocesi di Fiesole, Compartimento \ndi Arezzo. \nGiace sul fianco orientale del monte della Consuma, alla \ndestra ripa del torrente Rifiglio sopra il castellere di \nBattifolle e in mezzo alle selve di castagni. \nVi ebbero dominio gli Ubertini di Valenzano, uno dei \nquali sino dal 1079 donò la sua parte di Caliano ai \ncanonici di Arezzo. \nDella chiesa parrocchiale di S. Silvestro di Cajano fa \nmenzione una pergamena di S. Michele in Borgo di Pisa, \ndel 21 di febbrajo 1253. (ARCH. DIPL. FIOR). \nL’origine di questo e di altri Cajani molti la derivano da \nun qualche predio appartenuto a un romano individuo per \nnome Cajo, se non deve piuttosto ripetersi dalla selva che \nivi esisteva col nome di Cajo o Cagio. \nLa parrocchia di S. Silvestro in Cajano ha 220 abitanti.",
    "original_title": "CAJANO, Cajanum, nella Valle dell’Arno casentinese.",
    "byte_offset": 1736986
  },
  {
    "context": "",
    "title": "CAJANO in Val di Sieve",
    "body": "Casale con parrocchia (S. \nMaria) nel piviere di S. Leolino in Monti, Comunità, \nGiurisdizione e quasi 2 miglia toscane a levante di Londa, \nDiocesi di Fiesole, Compartimento di Arezzo. \nRisiede nel vallone di Rincine sull’antica strada che dal \nMugello varca il giogo più basso della Falterona per \nscendere nel Casentino lungo le fonti dell’Arno. \nLa parrocchia di S. Maria in Cajano conta 188 abitanti.",
    "original_title": "CAJANO in Val di Sieve",
    "byte_offset": 1737960
  },
  {
    "context": "di Siena.",
    "title": "CAJANO della MONTAGNOLA",
    "body": "Porta il nome di Cajano una pittoresca caverna, in cui si racchiude una \ncappellina ornata di tartari e di scherzosi grotteschi, \nsituata alle sorgenti del fiume Elsa, dette il borro di \nMezzo, sopra una dirupata eminenza della Montagnola \npoco lunghi dalla Villa di Ancajano. – Vedere \nANCAJANO.",
    "original_title": "CAJANO della MONTAGNOLA",
    "byte_offset": 1738401
  },
  {
    "context": "in Val d’Ombrone senese.",
    "title": "CAJANO DI PARI o ANCAJANO",
    "body": "Si disse all’articolo Ancajano di Va l d’Ombrone, \nche la pieve di S. Giovanni Batista di Ancajano, di cui fa \nmenzione la bolla da Clemente III spedita nel 1189 al \nvescovo di Grosseto, fosse il S. Giovanni Batista di \nCasenovole. Ulteriori indagini fatte in una recente \nescursione in quelle parti del Granducato mi sembrarono \natte a dimostrare, che la chiesa plebana di Ancajano fosse quella già esistita sulla ripa destra dell’Ombrone dentro al \nconfine diocesano di Grosseto presso alle pendici orientali \ndel poggio di Pari, dove nei secoli trascorsi, cambiando \ntitolo, fu traslocata. – Vedere ANCAJANO e PARI.",
    "original_title": "CAJANO DI PARI o ANCAJANO",
    "byte_offset": 1738740
  },
  {
    "context": "in Val d’Ombrone pistojese. ",
    "title": "CAJANO (POGGIO A)",
    "body": "Borgo e Villa Reale con grandioso Parco e Bandita sulla \nstrada Regia pistojese, 10 miglia toscane a ponente di \nFirenze, e altrettanto a scirocco di Pistoja, miglia toscane \n4 e 1/2 a ostro di Prato, nella parrocchia di Bonistallo, \nComunità Giurisdizione e 3 miglia a scirocco-levante di \nCarmignano, Diocesi di Pistoja. \nRisiede il Borgo sopra una vaga collina, una propagine \norientale del Monte Albano alla destra del fiume \nOmbrone. Ebbero podere in Cajano sino dal secolo X i \nconti Cadolingi di Fucecchio, e il monastero di S. \nBartolommeo di Pistoja; più tardi la potente famiglia \nde’Cancellieri di detta città. \n(ERRATA: Da questi ultimi Lorenzo de’Medici) Del \nRegio Fisco Lorenzo il Magnifico acquistò il suolo, sul \nquale fece innalzare la regale villa, che di Ambra  ebbe il \nnome da un soggiacente fossatello che insieme con \nl’Ombrone una piccola isoletta omonima costà presso \nformava. – Vedere AMBRA del POGGIO a CAJANO. \nLa celebrò in eleganti versi Angelo Poliziano, il quale a \nCajano passò le più belle stagioni della sua età in \ncompagnia di letterati e del suo Mecenate. Disegnò il \nmagnifico palazzo di Cajano Giuliano da San Gallo, e \nStefano d’Ugolino senese fu l’autore delle esterne \ngrandiose scale. Venne esso poco appresso arricchito di \nammirabili a freschi fatti dipingere da Leone X nel gran \nsalone per mano di Andrea del Sarto, del Franciabigio, e \ndel Pontormo. \nIsolata da ogni altro edifizio, circondata da larghi e alti \nbastioni, nel posto più rilevato della collina, la Villa Regia \ndel Poggio a Cajano offre l’aspetto di un forte castello; \ntalché l’imperatore Carlo V, dopo avere collocato sul \ntrono della Signoria di Firenze Alessandro de’Medici, \npassando un giorno in cotesta Villa (4 maggio 1536), \nebbe a dire che tali mura erano troppo forti per un \ncittadino. \nLa Villa del Poggio a Cajano, oltre di avere accolto in \nospizio molti sovrani, servì di teatro agli amori, agli onori \ne poscia alla misteriosa morte della famosa Bianca \nCappello, quasi simultaneamente mancata di vita con il \nGran Duca Francesco I di lei sposo. (19 e 20 ottobre \n1587). \nIl parco Regio del Poggio a Cajano, oltreché abbraccia \nuna buona parte del fianco orientale e meridionale del \nMonte Albano, detto perciò il Monte del Barco, si estende \nanche nella pianura due miglia toscane circa intorno al \nPoggio a Cajano, dove sono le Regie Cascine. – Vedere \nBANDITA. \nSul fiume Ombrone che divide il Parco dalle Regie \nCascine a un 4° di miglio dalla strada Regia pistojese, è \nstato innalzato, nel 1833, dal genio benefico di \nLEOPOLDO II il primo ponte sospeso che abbia visto la \nToscana sopra uno dei suoi fiumi col disegno del \ncavaliere Alessandro Manetti, diretto dal meccanico \nRaffaello Sivieri. \nÈ una meraviglia dell’arte fusoria nata e fatta adulta in \nun’istante nei forni di Follonica per l’impulso \ndell’Augusto Regnante, che volle offrire in quest’opera di \nsquisito lavoro un bell’esempio all’universale, onde \nimprenda a giovarsi di una nuova importantissima \nindustria nazionale fatta col ferro fuso dell’Elba \nsuperiormente preferibile a ogn’altro per duttilità. \nLa pianura del Poggio a Cajano era nei tempi trascorsi \nassai più palustre di quello che attualmente lo sia. Fu essa \ndestinata dalla passata dinastia alla coltura del riso, non \nsenza nocumento degli abitanti di questa contrada, \nsottoposti a febbri periodiche e a micidiali epidemie. \nDopo la distruzione delle risaje, dopo i progressivi \nbonificamenti idraulici delle Regie Cascine, la \npopolazione del Poggio a Cajano andò quasi sempre \naumentando in ragione diretta dello stato fisico della \ncontrada, e dell’industria dei suoi abitanti. \nTanto è vero che la parrocchia di Bonistallo, il cui \ndistretto si limita al Borgo e alla Regia Tenuta del Poggio \na Cajano, all’anno 1745, quando esistevano ancora le \nrisaje, non oltrepassava gli 854 abitanti, mentre nel 1833 \nera giunta a 1425 abitanti. – Vedere BONISTALLO, e \nCARMIGNANO Comunità.",
    "original_title": "CAJANO (POGGIO A)",
    "byte_offset": 1739437
  },
  {
    "context": "(Ansa) nell’isola del Giglio.",
    "title": "CALA DEGLI ALBERI",
    "body": "– Varie Cale o Anse smerlano i lembi intorno alle isole, ai \nPromontorj, e ai Golfi del mare Toscano. Alcune di esse \nsono o troppo anguste, o poco profonde, o esposte ai venti \nburrascosi da non essere suscettibili di dare ricovero e \nlasciar calare l’ancora neppure ai piccoli navigli nei casi \ndi traversie. \nLe migliori Anse o Cale sono generalmente subalterne ai \ngrandi seni o golfi, lungo il littorale, siccome possono \ndirsi quelle dei golfi della Spezia, di Piombino, di \nTalamone, di Scarlino . Più frequenti sono le Cale intorno \nai golfi di Porto Ferrajo , di Porto Longone, di Biodola, di \nProcchio, di Viticcio, di Campo, della Stella, di Acona, di \nBarbotoja , ec., le quali tutte fanno corona all’Isola \ndell’Elba. – Noi citeremo le cale più note tanto, del \nlittorale, che delle Isole.",
    "original_title": "CALA DEGLI ALBERI",
    "byte_offset": 1743519
  },
  {
    "context": "",
    "title": "CALA ALBUGINA o CARBUGINA",
    "body": "È presso la punta \nsettentrionale dell’Isola del Giglio.",
    "original_title": "CALA ALBUGINA o CARBUGINA",
    "byte_offset": 1744391
  },
  {
    "context": "Sotto Montenero di Livorno.",
    "title": "CALA DELL’ALICA",
    "body": "",
    "original_title": "CALA DELL’ALICA",
    "byte_offset": 1744483
  },
  {
    "context": "",
    "title": "CALA DELL’ALLUME",
    "body": "È sotto il promontorio \noccidentale dell’Isola del Giglio.",
    "original_title": "CALA DELL’ALLUME",
    "byte_offset": 1744536
  },
  {
    "context": "Nel littorale di Livorno sulla foce dell’Ardenza.",
    "title": "CALA DELL’ARDENZA",
    "body": "– Vedere ARDENZA.",
    "original_title": "CALA DELL’ARDENZA",
    "byte_offset": 1744623
  },
  {
    "context": "Nell’Isola dell’Elba.",
    "title": "CALA DI BARBATOJA",
    "body": "– Vedere BARBATOJA (GLOFO di).",
    "original_title": "CALA DI BARBATOJA",
    "byte_offset": 1744722
  },
  {
    "context": "Nell’Isola del Giglio.  ",
    "title": "CALA DI CAMPANA",
    "body": "",
    "original_title": "CALA DI CAMPANA",
    "byte_offset": 1744806
  },
  {
    "context": "",
    "title": "CALA DI CAMPRESE",
    "body": "– Vedere CAMPRESE (GOLFO del).",
    "original_title": "CALA DI CAMPRESE",
    "byte_offset": 1744862
  },
  {
    "context": "Alla punta meridionale dell’Isola del Giglio.",
    "title": "CALA DEL CAPOROSSO",
    "body": "",
    "original_title": "CALA DEL CAPOROSSO",
    "byte_offset": 1744919
  },
  {
    "context": "A scirocco dell’Isola di Pianosa.",
    "title": "CALA DELLA CASERMA",
    "body": "",
    "original_title": "CALA DELLA  CASERMA.",
    "byte_offset": 1744993
  },
  {
    "context": "Nel Golfo della Spezia",
    "title": "CALA DELLA CASTAGNA, o DELL’OLIVA",
    "body": "fra i contrafforti di Portovenere e \nquelli del diruto forte S. Maria.",
    "original_title": "CALA DELLA CASTAGNA, o DELL’OLIVA",
    "byte_offset": 1745056
  },
  {
    "context": "Alla marina di Marciana nell’Isola dell’Elba.",
    "title": "CALA DELLA CONCA",
    "body": "",
    "original_title": "CALA DELLA CONCA",
    "byte_offset": 1745193
  },
  {
    "context": "A scirocco dell’Isola di Capraja.",
    "title": "CALA DEL CEPPO",
    "body": "",
    "original_title": "CALA DEL CEPPO",
    "byte_offset": 1745267
  },
  {
    "context": "Nell’Isola dell’Elba presso Porto Longone.",
    "title": "CALA DI ELICE",
    "body": "",
    "original_title": "CALA DI ELICE",
    "byte_offset": 1745324
  },
  {
    "context": "Nel lato occidentale del Golfo Lunense o della Spezia.",
    "title": "CALA DI FEZZANO",
    "body": "",
    "original_title": "CALA DI FEZZANO",
    "byte_offset": 1745392
  },
  {
    "context": "Nella punta a maestro dell’Isola dell’Elba.",
    "title": "CALA DEL FORNO",
    "body": "",
    "original_title": "CALA DEL FORNO",
    "byte_offset": 1745470
  },
  {
    "context": "Nel littorale Toscano",
    "title": "CALA DI FORNO",
    "body": "fra la foce di \nOmbrone e il Porto di Talamone sotto il monte \ndell’Uccellina, con Torre munita e Dogana di frontiera di \nterza classe nel Dipartimento Doganale di Siena.",
    "original_title": "CALA DI FORNO",
    "byte_offset": 1745540
  },
  {
    "context": "",
    "title": "CALA FURIA",
    "body": "– Vedere CALAFURIA.",
    "original_title": "CALA FURIA",
    "byte_offset": 1745755
  },
  {
    "context": "Nel littorale di Scarlino",
    "title": "CALA GALERA",
    "body": "con Torre presso la punta delle Rocchette, e 6 miglia a ponente-\nmaestro di Castiglione della Pescaja.",
    "original_title": "CALA GALERA",
    "byte_offset": 1745794
  },
  {
    "context": "Nell’Isola dell’Elba",
    "title": "CALA DE’GEMINI",
    "body": "dal lato meridionale presso due scoglietti omonimi sotto il Monte \nCalamita.",
    "original_title": "CALA DE’GEMINI",
    "byte_offset": 1745942
  },
  {
    "context": "Nel promontorio Argentaro",
    "title": "CALA GRANDE",
    "body": "alla punta \nsettentrionale, 3 miglia toscane a ponente del porto Santo \nStefano.",
    "original_title": "CALA GRANDE",
    "byte_offset": 1746068
  },
  {
    "context": "Nel lato occidentale del Golfo Lunense",
    "title": "CALA DELLE GRAZIE",
    "body": "fra Varignano e Ponigaglia.",
    "original_title": "CALA DELLE GRAZIE",
    "byte_offset": 1746194
  },
  {
    "context": "Al Capo Calamita nell’Isola dell’Elba.",
    "title": "CALA DELLA GROTTA",
    "body": "",
    "original_title": "CALA DELLA GROTTA",
    "byte_offset": 1746286
  },
  {
    "context": "A ostro dell’Isola di Pianosa.",
    "title": "CALA DEL GROTTONE",
    "body": "",
    "original_title": "CALA DEL GROTTONE",
    "byte_offset": 1746354
  },
  {
    "context": "",
    "title": "CALA DI LERICI",
    "body": "Vasto seno nel lato orientale del \nGolfo della Spezia e sicuro porto naturale fra i contrafforti \ndi Maralonga e di S. Terenzo.",
    "original_title": "CALA DI LERICI",
    "byte_offset": 1746411
  },
  {
    "context": "Al settentrione dell’Isola di Gorgona.",
    "title": "CALA MAESTRA",
    "body": "",
    "original_title": "CALA MAESTRA",
    "byte_offset": 1746560
  },
  {
    "context": "A maestro dell’Isola di Monte Cristo.",
    "title": "CALA MAESTRA",
    "body": "",
    "original_title": "CALA MAESTRA",
    "byte_offset": 1746560
  },
  {
    "context": "Nella spiaggia meridionale di Livorno,",
    "title": "CALA MAGGIORE",
    "body": "presso il subborgo di S. Jacopo d’Acquaviva.",
    "original_title": "CALA MAGGIORE",
    "byte_offset": 1746679
  },
  {
    "context": "Nella punta settentrionale dell’Isola dell’Elba.",
    "title": "CALA MANDRIOLO",
    "body": "",
    "original_title": "CALA MANDRIOLO",
    "byte_offset": 1746786
  },
  {
    "context": "All’ingresso orientale del Golfo della Spezia.",
    "title": "CALA DI MARALONGA",
    "body": "",
    "original_title": "CALA DI MARALONGA",
    "byte_offset": 1746861
  },
  {
    "context": "nel Golfo della Spezia fra Cadimare e la Spezia.",
    "title": "CALA DI MAROLA",
    "body": "Alla sua bocca scaturisce dal fondo del mare \nuna polla di acquadolce.",
    "original_title": "CALA DI MAROLA",
    "byte_offset": 1746935
  },
  {
    "context": "a settentrione dell’Isola dell’Elba.",
    "title": "CALA DELLA MARINA DI MARCIANA",
    "body": "– Vedere MARCIANA.",
    "original_title": "CALA DELLA MARINA DI MARCIANA",
    "byte_offset": 1747076
  },
  {
    "context": "Nel seno di Pian di Alma",
    "title": "CALA MARTINA",
    "body": "fra il Capo della Troja e il Puntone di Scarlino.",
    "original_title": "CALA MARTINA",
    "byte_offset": 1747174
  },
  {
    "context": "Nel lato orientale dell’Isola di Gorgona.",
    "title": "CALA MARTINA",
    "body": "",
    "original_title": "CALA MARTINA",
    "byte_offset": 1747174
  },
  {
    "context": "Nel lato orientale del Golfo della Spezia,",
    "title": "CALA DI MOGGIANO",
    "body": "fra la punta di S. Bartolommeo e quella di \nMoggiano o di S. Teresa.",
    "original_title": "CALA DI MOGGIANO",
    "byte_offset": 1747333
  },
  {
    "context": "Nel lato australe dell’Isola di Giannutri.",
    "title": "CALA MORESCA",
    "body": "",
    "original_title": "CALA MORESCA",
    "byte_offset": 1747469
  },
  {
    "context": "Nel promontorio di Populonia,",
    "title": "CALA MORESCA",
    "body": "2 miglia toscane a maestro di Piombino.  ",
    "original_title": "CALA MORESCA",
    "byte_offset": 1747469
  },
  {
    "context": "A ostro dell’Isola di Capraja.",
    "title": "CALA DI MORTETO",
    "body": "",
    "original_title": "CALA DI MORTETO",
    "byte_offset": 1747633
  },
  {
    "context": "A settentrione dell’Isola di Capraja.",
    "title": "CALA MORTOLA",
    "body": "",
    "original_title": "CALA MORTOLA",
    "byte_offset": 1747688
  },
  {
    "context": "Nel corno occidentale del Golfo della Spezia.",
    "title": "CALA DELL’OLIVA o DELLA CASTAGNA",
    "body": "– Vedere CALA della CASTAGNA.",
    "original_title": "CALA DELL’OLIVA o DELLA CASTAGNA",
    "byte_offset": 1747747
  },
  {
    "context": "Nell’Isola di Capraja dal lato occidentale.",
    "title": "CALA DI PAJOLA",
    "body": "",
    "original_title": "CALA DI PAJOLA",
    "byte_offset": 1747867
  },
  {
    "context": "Nel Golfo della Spezia.",
    "title": "CALA DI PANIGAGLIA",
    "body": "È una larga baja, o piuttosto seno nel lato occidentale del Golfo \nposto fra i contrafforti che scendono dal monte della \nCastellana nella direzione del seno delle Grazie e di \nquello di Cadimare.",
    "original_title": "CALA DI PANIGAGLIA",
    "byte_offset": 1747935
  },
  {
    "context": "Nell’isola dell’Elba",
    "title": "CALA DELLE PERLE",
    "body": "fra i contrafforti occidentali del monte di Capoliveri \nall’ingresso di Porto Longone.",
    "original_title": "CALA DELLE PERLE",
    "byte_offset": 1748183
  },
  {
    "context": "Nell’Isola dell’Elba, detta anche Golfo di Pomonte,",
    "title": "CALA DI POMONTE",
    "body": "fra le rupi di granito che scendono in \nmare dal monte Campana a libeccio dell’Isola. La quale \nlocalità è segnalata per le cave abbandonate del migliore \ngranito di quell’Isola al luogo di Secchieto.",
    "original_title": "CALA DI POMONTE",
    "byte_offset": 1748321
  },
  {
    "context": "Nel seno orientale di Piombino.",
    "title": "CALA DI PORTOVECCHIO",
    "body": "",
    "original_title": "CALA DI PORTOVECCHIO",
    "byte_offset": 1748607
  },
  {
    "context": "",
    "title": "CALA DI PORTOVENERE",
    "body": "La più bella e la più vasta \nCala del Golfo della Spezia, difesa a ostro dall’Isola di \nPalmaria, e circoscritta a levante dalla punta della \nCastagna, a occidente dal promontorio su cui risiede il \ncastello di Portovenere.",
    "original_title": "CALA DI PORTOVENERE",
    "byte_offset": 1748667
  },
  {
    "context": "nell’Isola di Ginnatutri.",
    "title": "CALA DEGLI SPALMATOJ",
    "body": "È detta anche il Golfo, stante il largo seno da cui è formata, \nmediante le due branche della montagna che a \nsemicerchio circoscrivono dal lato orientale il seno \nincurvato di quell’Isola.",
    "original_title": "CALA DEGLI SPALMATOJ",
    "byte_offset": 1748921
  },
  {
    "context": "nel Golfo della Spezia.",
    "title": "CALA DI VERIGNANO o DEL LAZZARETTO",
    "body": "È l’ansa più sicura di quante altre ne \noffre il corno destro di quel Golfo. – Vedere \nVARIGNANO.",
    "original_title": "CALA DI VERIGNANO o DEL LAZZARETTO",
    "byte_offset": 1749170
  },
  {
    "context": "nel littorale di Livorno.",
    "title": "CALAFURIA (TORRE DI)",
    "body": "Ebbe nome da una piccola e mal sicura cala posta fra le rupi che \nprecipitano in mare dal poggio di Montenero, circa 6 \nmiglia toscane a ostro di Livorno. Avvi a Cala0furia una \ndelle torri difesa da cannonieri e cacciatori di costa.",
    "original_title": "CALAFURIA (TORRE DI)",
    "byte_offset": 1749339
  },
  {
    "context": "",
    "title": "CALAGRANDE",
    "body": "– Vedere CALA GRANDE.",
    "original_title": "CALAGRANDE",
    "byte_offset": 1749627
  },
  {
    "context": "",
    "title": "CALAMBRONE",
    "body": "Fosso emissario del padule di Stagno, \nin cui entrano quasi tutti i fossi di scolo, i torrenti, e \nrigagnoli della pianura fra Pisa, le sue colline superiori e i \nmonti Livornesi. \nPer la bocca di Calambrone è proibita l’introduzione delle \nmercanzie di qualunque specie, quantunque esenti dalla \ngabella. – Vedere ARNACCIO, PADULE di STAGNO, e \nLIVORNO Comunità.",
    "original_title": "CALAMBRONE",
    "byte_offset": 1749668
  },
  {
    "context": "nella montagna di Pistoja.",
    "title": "CALAMECCA",
    "body": "Villaggio già \ncastello con antica pieve (S. Miniato) alla sorgente della \nPescia maggiore, nella Comunità e 3 miglia toscane a \nostro di Piteglio, Giurisdizione di S. Marcello, Diocesi di \nPistoja, Compartimento di Firenze. \nVi ebbe podere sino dai tempi longobardici un nobile \npistojese (Winifredo di Willerado), il quale nel 766 \nassegnò in dote alla chiesa di S. Maria al Ponte, da esso \nfondata, fra molte altre sostanze la sua selva dominicale di \nCalamecca, con altre 4 case e poderi dell’istessa contrada \nlavorati da uomini romani (ossia coloni) di Calamecca. \nCalamecca aveva un forte castello stato rasato dai \nPistojesi, circa l’anno 1182, per avere quegli abitanti \nlungo tempo resistito e negato di arrendersi ai Reggitori di \nquella Repubblica, siccome questi giurare dovettero di \nabbatterlo a tenore della rubrica 135 dell’antico Statuto di \nPistoja. (ZACCARIA, Anecd. Pistor.) \nAlla pieve di Calamecca per la stessa ragione furono tolti \ngli onori di chiesa plebana, sino a che le fu restituito il \nfonte battesimale, senza però alcun altro popolo ad essa \nsoggetto. \nL’attuale pieve di Calamecca è grande, ha tre corpi con \ncolonne di pietre, e di architettura gotico-italiana. \nDi qua pare che traessero il cognome alcuni celebri \nscultori, architetti e pittori: Antonio Calamech, di cui \nparlano con lode il Vasari nella vita del Buonarroti, e \nl’opera moderna sugli artis ti più rinomati di Messina, \ndove Antonio Calamech da Carrara si recò col fratello e \ncoi nipoti, lasciando tutti colà fama di valenti scultori, \npittori e architetti in molte opere descritte nella Guida di \nMessina. \nLa pieve di Calamecca conta 456 abitanti.",
    "original_title": "CALAMECCA",
    "byte_offset": 1750055
  },
  {
    "context": "nell’Isola dell’Elba. ",
    "title": "CALAMITA (MONTE e CAPO)",
    "body": "Monte e Capo che costituisce il promontorio meridionale \ndell’Isola fra Porto Longone e il Golfo della Stella, sul \nquale risiede il paese di Capoliveri. \nEbbe nome di Calamita dalla natura del minerale (ferro \nossidulato) in gran parte magnetico, subalterno alle rocce \ncalcaree verrucane; il quale predomina segnatamente fra \nle rupi scoscese della costa detta Puntanera  del Monte \nCalamita. Fu scoperto il ferro magnetico dell’Elba, nel \n1655, visitato poco dopo e descritto dal naturalista Mercati nella sua Metalloteca Vaticana. \nVi fu chi credette che la bussola dei bastimenti, mentre \npassavano davanti al Capo Calamita, cangiasse direzione; \nma quest’opinione è contrariata dai fatti, mentre l’ago \nmagnetico non subisce deviamento né irregolarità, \ntampoco costeggiando da vicino il monte Calamita.",
    "original_title": "CALAMITA (MONTE e CAPO)",
    "byte_offset": 1751770
  },
  {
    "context": "in Val d’Arbia.",
    "title": "CALATINA",
    "body": "– Vedere CLATINA.",
    "original_title": "CALATINA",
    "byte_offset": 1752657
  },
  {
    "context": "(Calavurna) in Val di Serchio.",
    "title": "CALAVORNO",
    "body": "Borgata già castello con parrocchia (S. Niccolò) nel piviere di \nLoppia, attualmente nella Comunità Giurisdizione e circa \n(ERRATA: 6 miglia a ostro di Coreglia) 2 miglia toscane s \nsettentrione del Borgo a Mozzano, Diocesi e Ducato di \nLucca. \nGiace sulla ripa sinistra del Serchio nella strada \nprovinciale della Garfagnana e di Barga, dirimpetto al \nponte di Calavorno formato di un grandissimo ed unico \narco, sotto al quale passa il fiume Serchio. \nEbbe Calavorno  i suoi nobili di contado della stirpe \nde’Rolandinghi, rammentati in un privilegio spedito nel \n1185 da Federigo I a favore dei Cattani della Garfagnana; \nsebbene per alto dominio in Calavorno tenesse ragione la \nRepubblica di Lucca. Dello spedale di S. Leonardo a \nCalavorno fanno menzione varie carte dell’Archivio \nArcivescovile di Lucca nei secoli XII, XIII e XIV; da una \ndelle quali, del 1171, si rileva che quell’ospizio era di \npadronato delli stessi Ronaldinghi di Loppia. \nNel 1355 Carlo IV, allorché con diploma dato in Pisa li \n12 maggio investì Francesco Castracani della contea di \nCoreglia e suo distretto, vi comprese anche la villa di \nCalavorno. Dopo la qual’epoca questa contrada restò \nunita, e seguì i destini del Vicariato di Coreglia. – Vedere \nCOREGLIA.",
    "original_title": "CALAVORNO",
    "byte_offset": 1752709
  },
  {
    "context": "nel Val d’Arno casentinese.",
    "title": "CALBENZANO",
    "body": "Casale nel \npopolo di Vogognano, Comunità Giurisdizione e 4 miglia \ntoscane a settentrione di Subbiano, Diocesi e \nCompartimento di Arezzo. \nGiace nella gola di S. Mamante sulla strada provinciale \ndel Casentino presso la ripa sinistra dell’Arno, che ha con \nle sue piene portato via la metà del paese. \nFu signoria degli Ubertini da Valenzano, uno dei quali \n(Ubertino di Gualfreduccio) con istrumento del 29 agosto \n1221 donò, fra le altre cose, all’Eremo di Camaldoli, \nquanto possedeva nel castello di Calbenzano, con la \nchiesa di S. Maria ivi situata. I beni di Calbenzano dal \npriore dell’Eremo furono ceduti poco dopo al monastero \ndegli Angeli di Firenze. (ARCH. DIPL. FIOR. S. Michele \nin Borgo di Pisa).",
    "original_title": "CALBENZANO",
    "byte_offset": 1754021
  },
  {
    "context": "nel Val d’Arno Aretino.",
    "title": "CALBI e QUOLE",
    "body": "Due borgate \nposte alle falde orientali del poggio di Lignano, dalle \nquali prende il distintivo la chiesa parrocchiale di S. \nPietro a Calbi e Quole nel piviere di Bagnoro, Comunità \nGiurisdizione Diocesi e Compartimento di Arezzo, che è \ncirca 5 miglia toscane al suo settentrione. \nCalbi e Quole hanno tutt’insieme 136 abitanti. ",
    "original_title": "CALBI e QUOLE",
    "byte_offset": 1754791
  },
  {
    "context": "nella Valle del Montone in Romagna.",
    "title": "CALBOLA (S. MARIA A)",
    "body": "Castello e parrocchia sulla pendice australe del \nMonte Grosso, nella Comunità e Giurisdizione e 2 miglia \ntoscane a levante della Rocca S. Casciano, Diocesi di \nBertinoro, Compartimento di Firenze. \nFu tra i castelli dei conti di Calboli, dai quali ebbe nome. \nLa parrocchia di Calbola ha una popolazione di 245 \nabitanti.",
    "original_title": "CALBOLA (S. MARIA A)",
    "byte_offset": 1755173
  },
  {
    "context": "nella Valle del Montone in Romagna.",
    "title": "CALBOLI, CALBULO e CALVOLI",
    "body": "Castello con parrocchia (S. \nMichele) situato sulle spalle di Monte Colombo, nella \nComunità Giurisdizione e 4 miglia toscane a grecale della \nRocca S. Casciano, Diocesi di Bertinoro, Compartimento \ndi Firenze. \nDa questo castello presero il titolo i nobili di Calvoli, i \nquali ebbero una parte attiva nelle guerre di Romagna, ora \nnemici degli Ordelaffi, spesso dei Malatesta, ora dei Conti \nGuidi, e quasi sempre amici del governo fiorentino. Fu tra \ni nobili da Calboli immortalato dall’Alighieri un Ranieri: \n \nQuesti è Rinier: questi, è il pregio e l’onore \nDella casa da Calboli, ove nullo \nFatto s’è reda poi del suo valore. \n                                               (PURGAT. XIV) \n \nSiccome per crudeltà e ferocia poco dopo si segnalò quel \nFolceri da Calboli, potestà di Firenze, un anno dopo \nl’esilio di Dante (1303), allorché sentenziò numerose \ncondanne ed esecuzioni orribili, onde grande turbazione, \nimmensi mali, e molti scandali n’ebbe la città. (GIO. \nVILLANI, Cronic. Fior. lib. VIII, c. 59). \nFra i signori da Calboli che cuoprirono in Firenze l’ufizio \ndi Capitano del popolo fuvvi, nel 1307, un Francesco da \nCalboli, e nel 1344 un Paoluccio, da cui derivò quel \nFrancesco da Calboli, il quale morendo (anno 1382) \nlasciò erede il Comune di Firenze di tutti i suoi castelli di \nRomagna. \nIl paese e distretto di Calboli fu eretto in contea dal Gran \nDuca Giovanni Gastone, che lo concesse nel 1721 con \ntitolo di feudo al Conte Cosimo Merlini, rinnovata \nl’investitura nel 1738 al medesimo Conte Cosimo, poscia \nPaolucci. \nLa parrocchia di S. Michele a Calboli ha 146 abitanti.",
    "original_title": "CALBOLI, CALBULO e CALVOLI",
    "byte_offset": 1755561
  },
  {
    "context": "",
    "title": "CALBOLI (MONTE)",
    "body": "– Vedere MONTE CALBOLI.",
    "original_title": "CALBOLI (MONTE)",
    "byte_offset": 1757264
  },
  {
    "context": "nella Valle dell’Ombrone senese.",
    "title": "CALCENA, CALCENO",
    "body": "Casale che fu comunello ed ebbe parrocchia (S. \nBartolommeo), annessa poi alla pieve di Vescona, nella \nComunità Giurisdizione e circa 4 miglia toscane a \nmaestro di Asciano, Diocesi di Arezzo, Compartimento di \nSiena. \nVi ebbe anticamente giuspadronato la Badia  di S. Eugenio \na Monistero presso Siena, confermato alla medesima \ndall’imperatore Arrigo IV nel 1081, e da Federigo nel \n1185. Questo comunello fu soppresso col regolamento \neconomico del 9 dicembre 1777, relativo \nall’organizzazione della Comunità di Asciano. – Vedere \nASCIANO Comunità.",
    "original_title": "CALCENA, CALCENO",
    "byte_offset": 1757312
  },
  {
    "context": "nel Val d’Arno pisano.",
    "title": "CALCI",
    "body": "Deliziosa contrada \ncomposta di più borgate che dal Castel Maggiore di Calci \ne dalla sua pieve ebbero nome, nella Comunità \nGiurisdizione Diocesi e Compartimento di Pisa, da cui la \npieve di Calci è 5 miglia toscane a levante. \nIl Castel maggiore di Calci, già capoluogo di comunello, \nrisiede quasi nel centro del Monte Pisano nel luogo più \neminente della valle presso la villa detta il Castello \ndell’Arcivescovo, dov’è una Dogana di frontiera col \nDucato di Lucca. \nLa pieve e le altre borgate sono sparse a destra e a sinistra \ndel torrente Zambra, il quale solca la vallecola di Calci ad \nangolo retto col fiume Arno, in cui il torrente influisce \ndavanti a S. Jacopo di Zambra, dopo aver corso un \ntragitto di 4 in 5 miglia. \nLa più antica memoria di Calci incontrasi nell’istrumento \ndi fondazione della Badia di S. Savino presso Calci, dei \n30 aprile 780; mercé cui fu assegnata a quel cenobio, \ninnanzi che fosse rifabbricato alla sinistra dell’Arno, fra le \naltre sostanze, la corte di S. Torpé in Zambra, e la corte e \nchiesa di S. Michele di Calci. – Porta la data di Calci una \npergamena della Primaziale di Pisa del marzo 823, e una \ndell’Archivio Arcivescovile di Lucca dell’anno 865. \nTanto in queste due, che in altra carta del 964 (12 \nnovembre) spettante alla chiesa pisana, si dichiara Calci \nun semplice luogo. – Della villa dell’arcivescovo sopra \nCalci fa commemorazione un istrumento del 12 ottobre \n1120, quando ne fu donata la metà all’arcivescovo Azzo. \nCol distintivo di castello  ce la indica una pergamena degli \nOlivetani di Pisa del 30 ottobre 1222, scritta in Calci nel \ncastello dell’arcivescovo Vitale. (MURAT. Ant. M. Aevi. \n– ARCH. DIPL. FIOR.). \nAnco la pieve di S. Ermolao di Calci fu di padronato degli \narcivescovi pisani, siccome lo dichiararono i cappellani di \nquella pieve davanti al famoso giureconsulto Burgundio \nnei costituiti del 26 e 30 gennajo 1172. (MATTHAEI \nHist. Eccl. Pis.). Dai quali deposti si rileva, che la pieve \ndi Calci fu eretta nello stesso secolo XII nella cappella di \nS. Maria, detta alla Corte, di proprietà della mensa \narcivescovile. La quale mensa ivi possedeva uliveti, vigne \ne terre con un mulino ceduto alla stessa pieve. Questo \ntempio conserva tuttora il primitivo disegno di quell’età. \nÈ a tre navate fabbricato di pietre quadrate, stato \nintonacato per di dentro, con rozze colonne e pulpito di \ngranito. \nLa Valle di Calci fu più volte devastata dal furore dei \npartiti, sia allorché venne occupata dai fuoriusciti di Pisa, \nnel 1287, sia quando fu ripresa loro a mano armata l’anno \nseguente, con la distruzione di varj fortilizi, salvo il \ncastello  dell’Arcivescovo, e il campanile della pieve. \nSaccheggiata più tardi dai soldati di Carlo IV (anno \n1369), dalla compagnia inglese dell’Auguto (anno 1375), \nda Niccolò Piccinino (anno 1431) e dalle genti del re di \nNapoli (anno 1479), cadde in più tempi, e restò \nfinalmente sotto il dominio fiorentino dopo la finale \ncapitolazione di Pisa. \n\nLa Repubblica di Pisa con lo statuto del 1284 destinò in \nCalci e suo piviere un giusdicente col titolo di capitano di \nPimonte, e prese nel tempo stesso sotto la sua tutela i \nlavandaj di Calci e di Asciano. Donde si deduce che le \nacque del torrente Zambra, e quelle delle fonti di Asciano \nsino d’allora fornivano un articolo d’industria a quegli \nabitanti, nel modo che da tempo immemorabile vivono \ndello stesso mestiere gli abitanti di Rimaggio in Pian di \nRipoli. \nLa ricchezza però de’Calcisani consiste nella \ncopiossissima quantità degli ulivi, che cuoprono per ogni \ndove la valle della Zambra, a luoghi interrotta da saporiti \npascoli. \nÈ nota la Valle di Calci negli annali cenobitici per tre \ninsigni monasteri; l’eremo cioè de’SS. Jacopo e Veriano \nalla Costa d’Acqua dei Camaldolensi, poi degli \nAgostiniani di Pisa; la Badia de’Canonici lateranensi di \nNicosia, e la magnifica Certosa di Calci. \nNel secolo XII trasse i natali in Calci Fra Filippo \ndell’Ordine de’Predicatori, detto per antonomasia il \nBibbia, come uomo dottissimo nella Scrittura Sacra.  \nLa pieve di S. Ermolao, ora S. Giovanni Batista di Calci, \naveva sedici chiese succursali, ridotte attualmente alle \nquattro seguenti; 1. S. Bartolommeo a Tracolle; 2. S. \nMichele di Castel maggiore; 3. S. Salvatore al Colle; 4. S. \nAndrea a Lama. \nAppartenevano al medesimo piviere 5. S. Maria di \nMontemagno , eretta essa stessa in chiesa battesimale; 6. \nS. Martino di Montemagno, aggregata alla precedente \ncura; 7. S. Agostino di Nicosia, assegnata al piviere di \nMontemagno; 8. S. Maria in Guillarada , annessa alla \npieve di Calci; 9. S. Pietro di Cerbaria, ora cappella. \nNon esistono più le altre 7 chiese di S. Stefano e di S. \nPietro a Vicascio, di S. Vito di Calci, di S. Frediano \nd’Agnano, di S. Maria di Colminessa , di S. Andrea a \nCampo, e di S. Lucia de’Casali. \n \n- La pieve di S. Giovanni Battista di Calci conta Abitanti \n- S. Michele di Castelmaggiore conta Abitanti  1000 \n- S. Andrea a Lama conta Abitanti 269 \n- S. Salvatore al Colle conta Abitanti 334 \n- S. Bartolommeo a Tracolle conta Abitanti 199 \n \n- Popolazione del piviere di Calci, nell’anno 1833 \nAbitanti 3566 \n- Detta, dello stesso piviere, nel 1551 Abitanti 1771 \n- Detta, nell’anno 1745 Abitanti 2649",
    "original_title": "CALCI",
    "byte_offset": 1757943
  },
  {
    "context": "",
    "title": "CALCI (S. ANDREA ALLA LAMA DI)",
    "body": "Casale e cura \nsul Monte Pisano con una popolazione di 269 abitanti. – \nVedere CALCI.",
    "original_title": "CALCI (S. ANDREA ALLA LAMA DI)",
    "byte_offset": 1763313
  },
  {
    "context": "",
    "title": "CALCI (CASTELMAGGIORE DI)",
    "body": "Castello sul Monte \nPisano con parrocchia sotto il titolo di S. Michele, \nappartenuta nel secolo VIII ai fondatori della Badia di S. \nSavino. – Vedere CALCI. \nCastelmaggiore di Calci ha 1000 abitanti.",
    "original_title": "CALCI (CASTELMAGGIORE DI)",
    "byte_offset": 1763438
  },
  {
    "context": "",
    "title": "CALCI (COLLE DI)",
    "body": "Borgata sul Monte Pisano presso il \nborgo maggiore, alla destra del torrente Zambra con \nchiesa parrocchiale (S. Salvadore), la quale comprende \nuna popolazione di 334 abitanti.",
    "original_title": "CALCI (COLLE DI)",
    "byte_offset": 1763682
  },
  {
    "context": "",
    "title": "CALCI (DOGANA DI)",
    "body": "Dogana di Frontiera di 3. classe \nnel Dipartimento doganale di Pisa, sotto il doganiere dei \nBagni di S. Giuliano. Trovasi presso la vetta del Monte \nPisano al giogo del monte Serra , sulla strada che per \nVorno va a Lucca.",
    "original_title": "CALCI (DOGANA DI)",
    "byte_offset": 1763883
  },
  {
    "context": "",
    "title": "CALCI (TRACOLLE DI)",
    "body": "Casale con parrocchia (S. Bartolommeo) sul Monte Pisano, vicino alla sommità del \nmonte Serra , poco lungi da Castelmaggiore. \nTracolle di Calci ha 199 abitanti.",
    "original_title": "CALCI (TRACOLLE DI)",
    "byte_offset": 1764131
  },
  {
    "context": "",
    "title": "CALCIANA",
    "body": "– Vedere GALCIANA in Val d’Ombrone pistojese.",
    "original_title": "CALCIANA",
    "byte_offset": 1764321
  },
  {
    "context": "",
    "title": "CALCINAJA nel Val d’Arno fiorentino",
    "body": "Due luoghi di \nquesto nome trovansi nei poggi, che dal lato occidentale \nfanno spalliera alla Valle fiorentina. Uno sul fiume Greve \nnel popolo di S. Zanobi a Casignano, Comunità e 4 miglia \ntoscane a ostro di Legnaja, Giurisdizione e 2 miglia \ntoscane a libeccio del Galluzzo. L’altro è una borgata \ndalla quale prende il titolo la parrocchia di S. Stefano a \nCalcinaja nella Comunità Giurisdizione e un miglio a \nostro della Lastra a Signa, Diocesi e Compartimento di \nFirenze. \nForse a questa Calcinaja volle riferire il diploma attribuito \na Carlo Magno relativamente a una donazione fatta alla \nBadia di Nonantola. - Calcinaja è posta nella collina sopra \nGangalandi, ed ha una popolazione di 601 abitanti.",
    "original_title": "CALCINAJA nel Val d’Arno fiorentino",
    "byte_offset": 1764387
  },
  {
    "context": "",
    "title": "CALCINAJA nel Val d’Arno pisano",
    "body": "Grosso Borgo ben \nfabbricato, capoluogo di Comunità, e di antico piviere, \nnella giurisdizione civile di Vico Pisano, da cui è quasi 3 \nmiglia toscane a scirocco nel Vicariato e 2 miglia a \nmaestro di Pontedera, Diocesi e Compartimento di Pisa, \nche è 12 miglia toscane a occidente. Risiede in un basso \nfondo presso l’argine destro dell’Arno, attraversato dalla \nstrada provinciale che da Pisa guida per Bientina a Lucca, \nnella Val di Nievole e alle Terre del Val d’Arno inferiore, \nnel grado 28° 17’ di longitudine 43° 41’ 2” di latitudine. \nIl nome di Calcinaja  è originato probabilmente dalle \nfornaci di terraglia, arte che fu suggerita agli abitanti \ndall’indole del terreno e dalla vicinanza dei boschi. Prima \ndel mille lo stesso paese veniva designato sotto il \nvocabolo di Vico Vitri, forse dalla vetrificazione delle sue \nstoviglie. – Tale a noi parve ravvisarlo in un istrumento \ndel 15 ottobre 975, col quale il vescovo Alberico di Pisa \ndiede in enfiteusi ai due figli maschi del marchese Oberto, \nconte del palazzo di Ottone I, la chiesa plebana di S. \nGiovanni Batista e S. Pietro a Vico Vitri con tutti i \npossessi e cappelle ad essa soggette. Le quali cappelle ivi \nsi dichiarano poste nelle ville di Rabida, di Montecchio, \nScandiccio, Bientina, Flexo, Anghio, Almezzano, \nTrechese, o Tredici, Alfiano, ec. luoghi tutti già \ndipendenti dalla pieve di Calcinaja, siccome lo dà a \nconoscere una bolla di Celestino III spedita li 13 di \nnovembre 1193 al pievano di Calcinaja, e lo confermano \ngli antichi cataloghi delle chiese della Diocesi pisana. \nGli acquistati diritti su Calcinaja, nei secoli posteriori al \nmille pervennero dai discendenti del marchese Oberto nei \nconti Cadolingi di Fucecchio e nei loro eredi, gli \nUpezzinghi di Pisa. Fra gli ultimi di questi dinasti è più \nnoto quel Gualtieri di Calcinaja stato Potestà di S. \nGimignano, nel 1221, e di Arezzo, nel 1243. Un altro \nGualtieri Upezzinghi è rammentato nelle cronache pisane \nsotto gli anni 1284 e 1285, quando per opera del conte \nUgolino della Gherardesca, il Comune di Pisa stipulò un \ntrattato di amicizia con gli Upezzinghi, ai quali confermò \ni castelli e villaggi che già da gran tempo essi \npossedevano in Val d’Era e nel Val d’Arno pisano, fra i \nquali il distretto e uomini di Calcinaja. Fu quel Gualtieri \nstesso che poco dopo la morte del conte Ugolino accolse \nun presidio di Fiorentini, e di Lucchesi in Calcinaja, dove \negli perdè la vita, nel 1290, in occasione di una scalata \nnotturna fatta dall’esercito pisano sotto il comando del \nconte Guido di Montefeltro.(TRONCI, Annal. pis.) \nNon ostante il preindicato trattato, la giurisdizione civile e \nl’alto dominio di Calcinaja a quella stessa epoca \napparteneva alla città di Pisa, siccome si deduce da una \ndeliberazione di quegli Anziani del 1280 (stile pisano), \ncon la quale fu autorizzato l’arcivescovo pisano di poter \nriscuotere un pedaggio in Calcinaja in luogo di quello che \nsolevano esigere i suoi predecessori alla catena di Castel \ndel Bosco. – Vedere BOSCO (CASTEL del). \nMa più d’ogn’altro lo prova lo Statuto pisano del 1284, \ndove si destina Calcinaja per residenza di un capitano \ndella Repubblica e di un notaro, mentre fu ingiunto agli \nuomini del piviere di Calcinaja l’ordine di recarsi ad \nabitare nel castello dentro il termine di tre mesi. \nDal citato trattato di amicizia fra gli Upezzinghi e la \nRepubblica di Pisa, dall’istoria della conquista di \nPontedera fatta nel 1291 dai Pisani, quando la ritolsero \nall’esercito Fiorentino, si comprende che un ramo, se non \ntutto il fiume Arno, correva nella pianura a settentrione di \nCalcinaja, per modo che questo castello rimaneva allora \nnella ripa sinistra anziché nella destra, siccome da gran \ntempo ritrovasi, dello stesso fiume. \nLa conferma maggiore di ciò la fornisce una lettera scritta \nnel 1326 dall’arcivescovo pisano Simone Saltarelli al \nrettore della chiesa di Bientina, allora suffraganea della \npieve di Calcinaja, con la quale concede facoltà al parroco \ndi Bientina di alzare nella sua chiesa il fonte battesimale \nper ragione che l’Arno fluente tra la pieve di Calcinaja e \nBientina impediva e rendeva pericoloso ai suoi \nparrocchiani il passaggio del fiume, specialmente nella \nstagione delle piogge.(MATTHAEI, Hist. Eccl. Pis.) \nInfatti esiste tuttora fra S. Colomba e Calcinaja l’antico \nalveo del fiume sotto nome di via di Arno vecchio. \nIn conseguenza dei documenti testè citati, la brusca \nvoltata che fa l’Arno davanti alla Collina di Montecalvoli, \ndove cambia direzione da maestro a libeccio, non \npotrebbe essere più antica del secolo XIV inoltrato. \nEssendochè il nuovo letto dell’Arno in progresso di \ntempo fu colmato al punto di superare il livello della \npianura di Calcinaja, si è dovuto ricorrere alla costruzione di un alto e lungo contr’argine per riparare dalle alluvioni \nquella campagna e lo stesso Borgo. \nIl piviere di Calcinaja, innanzi l’erezione dei battisteri di \nPontedera e di Bientina, comprendeva i seguenti luoghi e \nparrocchie: 1. Canonica de’SS. Jacopo e Filippo di \nPontedera; 2. S. Martino di Pontedera ; 3. SS. Jacopo e \nCristofano di Rapida; 4. S. Lorenzo di Rapida; 5. S. \nAndrea di Alfiano; 6. S. Maria e S. Michele a Montecchio; \n7. S. Leonardo di Cerbaja; 8. S. Prospero di Bientina; 9. \nS. Pietro alla Corte di Bientina; 10. S. Giusto di Bientina; \n11. S. Andrea alla Sala; 12. S. Michele al Mezzano; 14. S. \nFrediano a Tredici, o a Trechese; 15. S. Tommaso a \nTravalda; 16. S. Lorenzo d’Anghio; 17. S. Michele a \nPianessole; 18. S. Stefano de’Puntoni; 19. S. Quirico a \nCalcinaja; 20. S. Giorgio a Calcinaja . \nLa maggior parte delle nominate ville e chiese, ad \neccezione di Pontedera, di Bientina, e di Montecchio, \nsono distrutte, o cambiarono di nome. \nAttualmente il piviere di Calcinaja si riduce alla chiesa \nplebana riedificata in più vasta forma nella fine del secolo \nXVIII, dopo che la parrocchia di Montecchio fu aggregata \nalla sua matrice, e una gran porzione del popolo di S. \nAndrea alle Fornacette (forse S. Andrea di Alfiano) fu \nstaccata dall’antico plebanato.  \nComunità di Calcinaja . Il territorio comunitativo di \nCalcinaja è situato, parte alla destra, e parte alla sinistra \ndell’Arno, fra Bientina, Montecalvoli, Pontedera, le \nFornacette, S. Giovanni alla Vena e Vico Pisano. \nEsso abbraccia una superficie di 4139 quadrati (miglia \nquattro e tre quarti toscane), 334 dei quali quadrati sono \npresi dai corsi di acqua e dalle pubbliche vie. \nSi trovano a vivere nella stessa superficie 2735 abitanti, a \nragione di 575 per ogni miglio quadrato. \nConfina con 5 Comunità. Dal lato destro dell’Arno, a \npartire, dirimpetto alle Fornacette, dalle cateratte del fosso \nGiuntino , il territorio di Calcinaja ha di fronte la \nComunità di Vico Pisano, con la quale per la via di \nCesano entra nel fosso Cilecchio, che rimonta nella \ndirezione di libeccio a settentrione-grecale sino alla \ncateratta di Tabò, dove subentra la Comunità di Bientina; \ne di conserva con essa ripiega nell’opposta direzione da \nmaestro-settentrione a scirocco sino alla strada della \nConca e all’Arno vecchio, fra S. Colomba e Calcinaja. \nCostà si rivolge a ostro per la via della Fratta, trovando a \nquesto punto la Comunità di Montecalvoli. Con la quale \nper l’Usciana entra nell’Arno. Il qual fiume serve di \nconfine alla Comunità di Pontedera con quella di \nCalcinaja sino alla bocca dell’Era, dove il territorio di \nquest’ultima oltrepassa nella ripa sinistra dell’Arno lungo \nla strada Regia postale di Pisa, che serve di demarcazione \nalle due Comunità sino al Fosso vecchio; lungo il quale si \navanza a ostro della predetta strada Regia per la via del \nCapannone, e di là entra in quella di Maremma. Costà \nforma un angolo acuto per rivolgersi da ostro a maestro \nper il rio di Rotina  sino alla posta delle Fornacette, dove \ntocca la Comunità di Cascina per il breve tragitto dalla \nstrada Regia pisana alla ripa d’Arno. \nPresso la sponda sinistra del fiume ripiega nuovamente a \nlevante tornando alquanto dentro terra sino a che, giunto \nalla strada nuova  di Calcinaja, s’inoltra nuovamente \nverso l’Arno che attraversa, e lo riscende nell’opposta \nripa per andare incontro alla foce del fosso del Giuntino, \ndove ritrova a confine la Comunità di Vico Pisano. \nVarj corpi di acqua percorrono la pianura di Calcinaja. Il \nfiume maggiore in questa breve traversa fa un \nserpeggiante giro di cinque e più miglia mentre non sono \nche tre miglia, in linea retta. I fossi di scolo che sboccano \nsul confine o dentro il territorio di questa Comunità sono, \na levante l’Usciana, a ponente il Giuntino, nel centro il \nCilecchio. \nFra le strade rotabili, oltre le due Regie postali, la pisana \nalla sinistra, e la pistojese alla destra dell’Arno, avvi la via \nnuova che staccasi dalla pisana, passa l’Arno davanti al \ncapoluogo, e di là si dirige a Vico Pisano, a Bientina, a \nPescia, e a Lucca. Sono pure fra le comunitative rotabili le \nvie di Montecchio, del Marucco ec. \nSituato fra l’Arno e gli emissari dei paduli di Bientina e di \nFucecchio, si può facilmente arguire, quale sia la natura \ndel suolo che cuopre la superficie territoriale di questo \npaese basso , costretto a dovere essere contornato e difeso \nda dighe e da numerosi altissimi argini, affinchè non \ndivenga preda delle acque, dalle quali fu più volte \ninondata questa, mi sia permesso il dirlo, piccola Olanda \nmediterranea. \nComecchè da un canto la natura minacciava ad ogni \nistante di affogare gli abitanti di questo basso fondo, l’arte \nsospinta dalla necessità suggerì la maniera, non solamente \ndi riparare a tali disastri, ma ancora di trarre profitto dalle \npericolose alluvioni. Così addivenne, che il popolo di \nCalcinaja in proporzione della ristrettezza e posizione \nterritoriale ha saputo cavare tale vantaggioso partito, che \nnon vi ha forse in tutta la Toscana alcun altro contado, che \npossa numerare al pari di questo una popolazione \npermanente di 575 abitanti per ogni miglio quadrato. \nL’industria del paese è quella primigenia delle fornaci di \nterraglie, da cui ebbe origine e nome il vico di Vetro , poi \ncastello, ora esteso borgo di Calcinaja. \nIl castello medesimo sotto la Repubblica Pisana fu \ncapoluogo di capitanato, che i Fiorentini tolsero di là per \npunizione forse di avere osato i Calcinajesi ribellarsi, e far \nloro resistenza nell’ultima guerra di Pisa. \nDa quel tempo in poi il capitano, ora Vicario regio, fu \ntraslocato in Pontedera, da cui la Comunità di Calcinaja \ndipende per gli atti civili, criminali e di polizia, e dove \nrisiede pure l’ufizio dell’Esazione del Registro e \nl’Ingegnere di Circondario, mentre la sua Cancelleria \ncomunitativa è a Vico Pisano, la Conservazione delle \nIpoteche e la Ruota in Pisa. \nLa Comunità di Calcinaja mantiene un medico, un \nchirurgo, e un maestro di erudimenti elementari. \nCalcinaja non ha mercati settimanali, essendo troppo \nvicina la Terra di Pontedera, alla quale ogni venerdì \nconcorre gran parte degli abitanti di quella Valle. \nAvvi bensì in Calcinaja una fiera, nel dì 10 agosto, \ndestinata specialmente allo smercio delle numerose sue \nterraglie. \n \nPOPOLAZIONE della Comunità di CALCINAJA a tre \nepoche diverse \n \nPopolazione dell'anno 1551 \n \n- nome del luogo: CALCINAJA, titolo della chiesa: S. \nGiovanni Batista (Pieve), abitanti n° 415 - nome del luogo: Montecchio, titolo della chiesa: S. \nMichele alla Grancia de'Certosini (Cura), abitanti  n° 98 \n- nome del luogo: Pozzale delle Fornacette, titolo della \nchiesa: S. Andrea (Cura), abitanti n° 44 \n- Totale abitanti nell'anno 1551: n° 557 \n \nPopolazione dell'anno 1745 \n \n- nome del luogo: CALCINAJA, titolo della chiesa: S. \nGiovanni Batista (Pieve), abitanti n° 926 \n- nome del luogo: Montecchio, titolo della chiesa: S. \nMichele alla Grancia de'Certosini (ora annesso a \nCalcinaja), abitanti n° 216 \n- nome del luogo: Pozzale (separatamente da Gello suo \nannesso), titolo della chiesa: S. Andrea (Cura), abitanti  n° \n- Totale abitanti nell'anno 1745: n° 1262 \n \nPopolazione dell'anno 1833 \n \n- nome del luogo: CALCINAJA e i suoi annessi, titolo \ndella chiesa: S. Giovanni Batista (Pieve), abitanti n° 2437 \n- nome del luogo: Pozzale delle Fornacette (perciò che \nspetta alla Comunità di Calcinaja), titolo della chiesa: S. \nAndrea (Cura), abitanti n° 298 \n- Totale abitanti nell'anno 1833: n° 2735",
    "original_title": "CALCINAJA nel Val d’Arno pisano",
    "byte_offset": 1765149
  },
  {
    "context": "",
    "title": "CALCINAJA in Val d’Elsa",
    "body": "Antico spedale che ebbe \nnome da un vicino poggetto fra Staggia e Poggibonsi. Era \nsoggetto al grande spedale di Siena sino da quando Donna \nAdalagia di Guido, nel 1283, si fece conversa dello \nspedale di Calcinaja  dopo avergli donato i suoi beni. \n(Arch. dello Spedale di Siena)",
    "original_title": "CALCINAJA in Val d’Elsa",
    "byte_offset": 1777717
  },
  {
    "context": "",
    "title": "CALCINAJA in Val di Sieve",
    "body": "Contrada fra i popoli di \nRonta e di Turricchi, sul poggio che chiude a occidente la \nvallecola del torrente Moscia, nella Comunità \nGiurisdizione e circa miglia toscane 2 a ponente di Londa, \nDiocesi di Fiesole, Compartimento di Firenze.",
    "original_title": "CALCINAJA in Val di Sieve",
    "byte_offset": 1778030
  },
  {
    "context": "in Val di Chiana.",
    "title": "CALCINAJO",
    "body": "Nome del subborgo \nmeridionale di Cortona. È preso dall’arte ivi esistita dei \nCuojai, nel subborgo stesso presso il quale fu l’antica \nmadre chiesa e la prima cattedrale di quell’antichissima \ncittà, sotto il titolo di S. Vincenzio martire, per vecchiezza \ndiruta nel secolo XVIII, e aggregata col suo popolo a S. \nMaria delle Grazie, detta al Calcinajo . \nÈ quest’ultimo un tempio fatto veramente dalle grazie \narchitettoniche, ammirabile per eleganza, bellezza e \narmonia delle parti e dell’insieme. \nForma una croce latina con cupola sostenuta da 4 gran \npilastri, il tutto di pietra serena lavorata, con tre porte: una \nnella facciata principale e le altre due alla crociata. Ha 12 \naltari, oltre quello della cappella maggiore. \nFu chiesto il disegno dalla società dei calzolaj di Cortona \nal celebre Antonio da San Gallo, il quale per asserto del \nVasari fece anco il modello. Tale e tanta fu la divozione, \nl’impulso e lo zelo di quegli artigiani, che, a forza di \nelemosine offerte a onore di una immagine miracolosa di \nMaria, ebbero essi cuore di dar principio (6 giugno 1485) \nalla costruzione di una chiesa che costò la somma di 70 \nmila scudi. \nPrima del 1500 l’arte dei calzolari affidò la chiesa del \nCalcinajo ai canonici Regolari Scopetini, che l’ufiziarono \nsino al 1653, anno in cui il monastero fu convertito in \nSeminario vescovile. In seguito costruito il nuovo \nSeminario dentro la città, nel 1708, fu dato l’antico ai \nPadri Scolopj chiamati allora a Cortona dalla Comunità \nper la pubblica istruzione. \nIn tale circostanza fu affidata la custodia dell’annessa \nchiesa del Calcinajo agli stessi Religiosi, dai quali fu \nufiziata, e sostenuto l’edifizio con gran cura, sino a che fu \ndato loro altro locale dentro la città, nel convento già \nabitato dagli Agostiniani. \nLa parrocchia di S. Maria delle Grazie al Calcinajo conta \n769 abitanti.",
    "original_title": "CALCINAJO",
    "byte_offset": 1778302
  },
  {
    "context": "in Val di Chiana.",
    "title": "CALCIONE",
    "body": "Castello con parrocchia (S. \nPietro) nel piviere, Comunità Giurisdizione e circa 4 \nmiglia toscane a ponente-maestro di Lucignano, Diocesi e \nCompartimento di Arezzo. \nRisiede in un poggio, sotto il quale passa il torrente \nFoenna fra Monte S. Savino, Gargonza, Palazzuolo e il \nPoggio di S. Cecilia. Dipende dal popolo di Calcione \nanche la villa di Modanelle, luoghi entrambi dove, sino \ndal secolo XI, ebbero podere e giurisdizione i monaci di \nS. Eugenio presso Siena. \nAcquistato Calcione dalla potente famiglia Tolomei di \nSiena, questa vi eresse nel secolo XIV un palazzo a guisa \ndi castello baronale. \nCaduto Calcione con Lucignano in potere della \nRepubblica fiorentina, questa nel 1473 ne spogliò per \nconfisca Regolino da Campofregoso di Genova, che lo \naveva comprato, e nello stesso anno fu venduto ad Angelo \nLotteringhi della Stufa di Firenze. Eretto in contea nel \n1632, il Gran Duca Ferdinando II ne investì altro \nindividuo di casa Stufa, ai cui discendenti ed eredi venne \nnel 1738 confermata la stessa contea del Gran Duca \nFrancesco II sino alla legge sull’abolizione dei feudi \n(anno 1745). \nLa parrocchia di S. Pietro a Calcione ha 184 abitanti.",
    "original_title": "CALCIONE",
    "byte_offset": 1780235
  },
  {
    "context": "in Val di Serchio.",
    "title": "CALDACCOLI",
    "body": "Casale ch’ebbe nome \ndalle acque calde che scaturiscono alle falde occidentali \ndel Monte Pisano e per il fosso di Caldaccoli, (forse \nl’antica Acqualonga) dopo avere accolto il rifiuto \nde’Bagni di S. Giuliano si scarica nel canale navigabile di \nRipafratta. – Vedere ACQUALUNGA.",
    "original_title": "CALDACCOLI",
    "byte_offset": 207450
  },
  {
    "context": "",
    "title": "CALDANA nella Maremma di Grosseto",
    "body": "Castello con \npieve (S. Biagio) nella Comunità Giurisdizione e 3 miglia \ntoscane a scirocco di Gavorrano, Diocesi e \nCompartimento di Grosseto, dalla cui città Caldana è 18 \nmiglia toscane a maestro, 14 a ostro di Massa. – È un \ncastello circondato di mura con tre baluardi e una sola \nporta, di forma quadrilunga, diviso da tre strade parallele \ncon un subborgo. \nRisiede sul pianeggiante dorso di una collina a ostro della nuova strada Regia di Grosseto, fiancheggiato a \nsettentrione da un poggio più alto, non lungi da copiose \nscaturigini di acque termali, dalle quali probabilmente \nprese il nome di Caldana. Offre questo paese nelle sue \nrocce calcaree un marmo persichino chiamato in \ncommercio Porta Santa, di cui si trova il consimile nei \nmonti di Campiglia, e in qualche parte della mo ntagnola \ndi Siena. \nAppellavasi vico di Caldana nel principio del secolo XII, \nquando il vescovo di Roselle Bernardo, con istrumento \ndegli 11 di agosto 1118, per l’annuo tributo di 4 soldi \nlucchesi, diede ad enfiteusi ai monaci di S. Bartolommeo \na Sestigna la metà di tutte le rendite e oblazioni \nprovenienti da varie chiese e popoli di quei contorni. – \nVedere BADIA di SESTIGNA. \nDalla giurisdizione degli abati di Sestigna passò Caldana \nnei nobili di Contado della consorteria dei \nPannoccchieschi, i quali nel 6 di febbrajo 1337 posero il \ndetto castello col suo distretto sotto l’accomandigia della \nRepubblica di Siena. Caduta quest’ultima in potere di \nCosimo I, nel 1564 fu concesso in feudo col titolo di \ncontea il castello e distretto di Caldana a Marcello \nAgostini; e rinnovata l’investitura nel 1738 al conte \nFirmano Bichi. \nCaldana era nella massima decadenza, allorchè Leopoldo \nI comprò dalla famiglia Chigi di Siena una vasta porzione \ndi quel territorio per darlo suddiviso a favorevolissime \ncondizioni agli abitanti di Caldana. Per tale provida \nbeneficenza le incolte e malsane selve sono state cangiate \nin campi sativi, in vigneti, in oliveti, in praterie; e le \nfamiglie di Caldana senza invidia e senza oppressione \nvanno ognora più crescendo per industria e coltura mercè \nle operazioni benefiche del secondo LEOPOLDO. \nLa parrocchia di S. Biagio a Caldana conta una \npopolazione di 427 abitanti.",
    "original_title": "CALDANA nella Maremma di Grosseto",
    "byte_offset": 1781767
  },
  {
    "context": "",
    "title": "CALDANA nella Maremma Massetana, o CALDANA di CAMPIGLIA",
    "body": "Sono copiosissime e perenni sorgenti di \nacque limpide e costantemente calde, le quali scaturiscono \ndai lembi, e dal fondo di una grandiosa vasca alla base \nmeridionale del poggio di Campiglia presso il palazzo \ndetto della Magona, ora Villa Reale. Il loro emissario \nmette in moto varie macine da molini, ed ha servito per \nmolto temp o a una abbandonata fucina per lavorare il \nferro dell’Isola dell’Elba. L’emissario di Caldana s’inoltra \nnella pianura di Populonia per due rami, il fosso \nVerrocchio e il fosso Caldo; questo si dirigeva nel padule \ndi Piombino, e l’altro nel lago di Ramigliano, innanzi che \nnel 1831 fosse tracciato ad entrambi uno sbocco diretto \nper Torre Nuova nel mare. – Vedere CAMPIGLIA \nComunità. \nA mezzo miglio circa a ponente della scaturigine \nsummentovata avvi un’altra sorgente più termale e \nalquanto solforosa, denominata il Bagno di Caldana, \nperché rinchiusa in un vecchio e scoperto recinto di mura \ndestinato alle bagnature. \nL’antichità di queste acque calde viene contestata \nnell’istrumento di fondazione della Badia di Monteverdi, \ndove trovasi accennata la Caldana , ch’io sospetto esser \nquella di cui si tratta; e forse a queste medesime acque \ncalde riferire volle qualche antico autore, che segnalò \n\nsulla via Aurelia o Emilia di Scauro, le acque termali di \nPopulonia, da non essere confuse con quelle dei \nVetuloniesi di Plinio, né con le Terme Volterrane. – \nVedere BAGNI a MORBA, e BAGNI VETULONIESI.",
    "original_title": "CALDANA nella Maremma Massetana, o CALDANA di",
    "byte_offset": 1784069
  },
  {
    "context": "",
    "title": "CALENZANO nel Val d’Arno fiorentino",
    "body": "Castello con \ndue villaggi in uno dei quali è il capoluogo di Comunità, \nnell’altro l’antica pieve (S. Donato) nella Potesteria e 3 \nmiglia a settentrione-grecale di Campi, Diocesi e \nGiurisdizione di Firenze. \nRisiede sulla ripa sinistra della fiumana Marina alla base \nestrema del monte Calvana presso la strada provinciale di \nBarberino di Mugello, mezzo miglio toscano a \nsettentrione della strada Regia pratese, nel grado 28° 50’ \n6” di longitudine e (ERRATA: 43° 25’ di latitudine) 43° \n52’ di latitudine, 8 miglia toscane a maestro di Firenze, 3 \nmiglia toscane a levante di Prato. \nLa posizione dell’antica mansione ad Solaria, segnalata \nnella Tavola Peutingeriana lungo la via Cassia, essendo \nindicata a 9 miglia Romane, (pari a miglia 7 e 1/2 \ntoscane) a ponente di Firenze, ne induce a congetturare \nche la stazione prenominata potesse ritrovarsi nei contorni \ndi Calenzano, o di Sommaja . \nCalenzano fu nel medio evo uno dei feudi dei conti Guidi, \ndai quali passò in potere di vari magnati del contado \nfiorentino, autori de’Cavalcanti, Ginori, Bonaccorsi e \nSommaja. \nIl Castelvecchio di Calenzano fu più volte guasto e \ndiroccato, innanzi tutto dai Ghibellini dopo la vittoria da \nessi ottenuta nei campi di Montaperto, poscia nuovamente \ndevastato ed arso in occasione dell’ostile escursione di \nCastruccio Castracani sino alle porte di Firenze (anno \n1325); finalmente assalito e depredato nel 1351 \ndall’esercito dei Visconti di Milano. Riedificato e più \nsolidamente munito stante una deliberazione presa dal \nComune di Firenze, nel 1352, lo stesso castello fu in \ngrado, nel 1353, di salvare le raccolte e servire di riparo \nagli abitanti di quella contrada, minacciati dai Pisani e \ndalle compagnie inglesi, mentre scorrevano nel piano di \nSesto e in Val di Marina. \nLa Pieve di Calenzano nei tempi trascorsi era matrice di \n12 chiese, ora riunite in 6 parrocchiali, compresa l’antica \npieve di S. Donato in Val di Marina, e la nuova di S. \nNiccolò eretta in battesimale con decreto dell’arcivescovo \nfiorentino del 14 di marzo 1799. Sono le seguenti: 1. \nPieve di S. Donato; 2. Pieve di S. Niccolò a Calenzano, \ngià filiale di S. Donato; 3. S. Lorenzo a Pizzimonte, \npriora; 4. SS. Michele e Ruffiano a Sommaja; 5. S. \nStefano a Sommaja; 6. S. Maria a Travalle. Gli ultimi due \npopoli sono stati affiliati alla nuova pieve di S. Niccolò \nnel castello di Calenzano. \nComunità di Calenzano . – Il territorio Comunitativo di \nCalenzano abbraccia quasi tutta la Val di Marina dal \ngiogo delle Croci a Combiate, sino alla strada Regia \npratese. Fiancheggiato a levante dal Monte Morello, a \nponente da quello della Calvana, apresi verso ostro a lui \ndavanti la ubertosa pianura di Sesto e di Campi. \nEsso occupa una superficie di 21273 quadrati, dei quali \n806 quadrati sono calcolati per i corsi d’acqua e lo spazio \npreso dalle pubbliche vie. Tutto il territorio comprende \n5307 abitanti, a ragione di 212 abitanti per ogni miglio quadrato di terreno imponibile. \nConfina con 6 Comunità. A Ostro-libeccio con quella di \nCampi mediante la strada Regia pratese, a partire davanti \nla collina di Settimello sino al torrente Marinella, dove \nlascia a sinistra la strada, e cambiando ivi direzione e \nComunità, incontra quella di Prato, con la quale cammina \nper circa un miglio contr’acqua (ERRATA: per l’alveo \ndella Marinella) per l’alveo della Marina, quindi \ndirigendosi a maestro per poggio di Pizzidimonte e di \nTravalle, sale il monte della Calvana, e ne percorre il \ncrine da ostro a settentrione sino al contrafforte che si \ndirige a levante sopra Casaglia. Costà voltando faccia a \nsettentrione trova al borro de’Ronchi la Comunità di \nBarberino di Mugello, e lungo il dorso del monte delle \nCroci si dirige verso la villa del Trebbio, presso la quale \nsubentra la Comunità di Vaglia. Con quest’ultima rasenta \nil vertice dei monti che separano la Val di Marina dalla \nVal di Carza mediante una propagine settentrionale del \nmonte Morello, verso il quale s’incamminano di conserva \ni due territorj comunitativi sino davanti al castello di \nLeccio. Alla via di Rimaggio dirimpetto a Legri cessa la \nComunità di Vaglia, ed entra a confine quella di Sesto, \ncon la quale scende il fianco occidentale del monte \nprenominato, per entrare nel fosso delle Cave, che \nabbandona presso alla via comunitativa che da Settimello \nattesta nella Regia pratese, nella quale s’innoltra per un \nquarto di miglio avendo sempre di fronte la Comunità \nstessa di Sesto, prima di ritrovare quella di Campi davanti \nal poggio di Settimello. \nLa fiumana, nota sotto il nome di fiume Marina, e i suoi \ntributarj della Marinella e di Secciano, hanno origine \ndentro il territorio di Calenzano sui gioghi di Casaglia, \ndelle Croci e del Trebbio. \nTre ponti di pietra attraversano la Marina; il superiore \ndetto il Ponte alla Chiusa è posto alla confluenza della \nMarinella : il Ponte alla Valle davanti al mulino di \nCalenzano: e il ponte alla Marina sulla strada Regia \npratese. \nDue strade maestre e Regie passano, o rasentano questo \nterritorio: quella che da Firenze guida per Prato a Pistoja, \nPescia e Lucca; l’altra che staccasi dalla predetta, \noltrepassato il Ponte della Marina, la quale fiumana torna \na ripassare sopra il Ponte alla Valle, e rimontando lungo \nla sinistra sponda della Marina attraversa nella sua \nmaggior lunghezza il territorio di questa Comunità per \nvarcare dal giogo delle Croci nella Valle di Sieve. Sono \nrotabili, fra le vie comunitative, quella che da Prato per \nTravalle varca la Marina al Ponte alla Chiusa , dov’entra \nnella provinciale del Mugello; il tronco di strada che dalla \nRegia pratese guida per Settimello a S. Donato e al \nCastello di Calenzano, oltre altre minori vie, che sono \ndirette per Legri, per Monte Morello ec. \nLa qualità del terreno della Comunità di Calenzano \nappartiene, nella parte montuosa, alle rocce stratiformi \nAppenniniche, fra le quali predomina la calcarea compatta \n(alberese), tanto dal lato del Monte Morello, quanto dalla \nparte della Calvana, mentre il grembo della Valle è \ncoperto di ciottoli, di ghiaja e di terreno di alluvione. \nQuest’ultimo fa parte della ubertosa pianura di Sesto, \nfamosa per lo squisito frumento, detto grano gentile \nbianco , mentre per vino, olio, e altri alberi da frutto, sono \nfamigerate le piagge di Monte Morello, e della Calvana, \nnelle cui sommità subentrarono alle distrutte selve di alto \nfusto i pascoli naturali o le macchie cedue. \nEsistono nella Comunità di Calenzano varie distinte ville \nsignorili, fra le quali per vastità di edifizio e di annessi si \ndistinguono la villa Salviati, (ERRATA : ora Strozzi) ora \nBorghesi, nel popolo in S. Lucia alla Collina, la villa \nDini, attualmente dei Mortèra a Sommaja, le ville \nUbaldini, e Minucci a Settimello, e diverse altre; \ncomecchè per situazione poche località sono da \nequipararsi a quella del convento dei Francescani di S. \nMaria delle Cappelle, posto a cavaliere del poggio di \nSettimello. \nPortò il nome di Settimello sua patria il celebre \nArrighetto, poeta il più distinto e il più antico dopo il \nrisorgimento delle lettere in Italia. – Vedere \nSETTIMELLO. \nLa Cancelleria Comunitativa di Calenzano è al Pellegrino \nsotto Fiesole, la potesteria risiede in Campi, l’uffizio di \nEsazione del Registro, la Conservazione dell’Ipoteche e la \nRuota sono in Firenze. \n \nPOPOLAZIONE della Comunità di CALENZANO a tre \nepoche diverse \n \n- nome del luogo: CALENZANO o Val di Marina, titolo  \ndella chiesa: S. Donato (Pieve), abitanti del 1551: n° 267, \nabitanti del 1745: n° 345, abitanti del 1833: n° 702 \n- nome del luogo: CALENZANO Castello, titolo della \nchiesa: S. Niccolò (Pieve), abitanti del 1551: n° 634, \nabitanti del 1745: n° 818, abitanti del 1833: n° 1169 \n- nome del luogo: Carraja in Val di Marina, titolo della \nchiesa: S. Maria e popoli annessi (Pieve), abitanti del \n1551: n° 416, abitanti del 1745: n° 502, abitanti  del 1833: \nn° 375 \n- nome del luogo: Casaglia in Val di Marina, titolo della  \nchiesa: S. Pietro (Prioria), abitanti del 1551: n° 201, \nabitanti del 1745: n° 316, abitanti del 1833: n° 254 \n- nome del luogo: Collina in Val di Marina, titolo della \nchiesa: S. Lucia (Cura), abitanti  del 1551: n° 73, abitanti \ndel 1745: n° 138, abitanti del 1833: n° 125 \n- nome del luogo: Leccio in Val di Marina, titolo della \nchiesa: S. Martino (Cura), abitanti del 1551: n° 188, \nabitanti del 1745: n° 110, abitanti del 1833: n° 204  \n- nome del luogo: Legri, titolo della chiesa: S. Severo \n(Pieve), abitanti del 1551: n° 430, abitanti del 1745: n° \n594, abitanti del 1833: n° 547 \n- nome del luogo:Querciola, titolo della chiesa: S. Maria \n(Prioria), abitanti  del 1551: n° 133, abitanti del 1745: n° \n170, abitanti del 1833: n° 260 \n- nome del luogo: Secciano, titolo della chiesa: S. Stefano \n(Cura), abitanti  del 1551: n° 140, abitanti del 1745: n° \n205, abitanti del 1833: n° 234 \n- nome del luogo: Settimello, titolo della chiesa: S. Lucia \n(Prioria), abitanti  del 1551: n° 650, abitanti del 1745: n° \n712, abitanti del 1833: n° 890 \n- nome del luogo: Sommaja, titolo della chiesa: SS. \nMichele e Ruffiniano (Cura), abitanti del 1551: n° 132, \nabitanti del 1745: n° 138, abitanti del 1833: n° 212 \n- nome del luogo: Sommaja e Baroncoli , titolo della \nchiesa: S. Stefano (Cura), abitanti  del 1551: n° 90, \nabitanti del 1745: n° 131, abitanti del 1833: n° 139 \n- nome del luogo: Travalle, titolo della chiesa: S. Maria (Cura), abitanti  del 1551: n° 103, abitanti del 1745: n° \n204, abitanti del 1833: n° 196 \n \n- Totale abitanti del 1551: n° 3457 \n- Totale abitanti del 1745: n° 4383 \n- Totale abitanti del 1833: n° 5307",
    "original_title": "CALENZANO nel Val d’Arno fiorentino",
    "byte_offset": 1785617
  },
  {
    "context": "",
    "title": "CALENZANO nel Val d’Arno inferiore",
    "body": "Casale con \nparrocchia (S. Lucia) nella Comunità Giurisdizione \nDiocesi e miglia toscane 1 e 1/2 a scirocco di Sanminiato, \nCompartimento di Firenze. \nRisiede sul crine dei poggi che separano la Valle dell’Elsa \nda quella dell’Evola, lungo la strada comunitativa che per \nCanneto e Campiano guida a Montajone. \nEra una delle antiche parrocchie succursali della pieve di \nS. Genesio, rammentata nella bolla di Celestino III del \n1194, e nel catalogo delle chiese della Diocesi di Lucca, \nredatto nel 1260, allora sotto il titolo di S. Maria a \nCalenzano. \nLa parrocchia di S. Lucia a Calenzano comprende 213 \nabitanti.",
    "original_title": "CALENZANO nel Val d’Arno inferiore",
    "byte_offset": 1795440
  },
  {
    "context": "nel Val d’Arno aretino.",
    "title": "CALIANO",
    "body": "Castellare e borgata \nallo sbocco dell’Arno dallo stretto di Subbiano, sulla \ntestata del ponte omonimo, nel popolo di S. Martino \nsopr’Arno, cui fu riunita la chiesa parrocchiale di S. \nMaria a Caliano, Comunità Giurisdizione e quasi due \nmiglia toscane a ostro di Subbiano, Diocesi e \nCompartimento di Arezzo, da cui il borghetto del ponte a \nCaliano è 8 miglia toscane a settentrione. \nIl castello di Caliano nel secolo XII appellavasi \nCastelnovo. – Aveva giurisdizione su di esso l’abate di S. \nFlora e Lucilla e il capitolo della Cattedrale di Arezzo, \nsiccome apparisce da una convenzione stipulata nel 1200 \nfra il proposto di S. Donato e l’abate di quel monastero. \nRiguarda essa le spese fatte dall’abate per la \nriedificazione della torre, dei muri e dei fossi del predetto \ncastello che fu poco innanazi dagli Aretini smantellato. \nCon altro istrumento del 1218 i canonici della cattedrale \ndi Arezzo cederono ai Benedettini di S. Flora i loro diritti \nsopra due porzioni di un molino diruto presso il ponte a \nCaliano, e sulla gora dall’Arno sino alla gualchiera. \nAlla testata sinistra del ponte a Caliano esisteva un \nospizio per i poveri viandanti, innanzi che fossero \nintrodotti i pubblici alberghi. – Vedere ARNO (S. \nMARTINO sopr’).",
    "original_title": "CALIANO",
    "byte_offset": 1796106
  },
  {
    "context": "",
    "title": "CALIANO (PONTE A)",
    "body": "– Vedere CALIANO e ARNO \nfiume.",
    "original_title": "CALIANO (PONTE A)",
    "byte_offset": 1797418
  },
  {
    "context": "",
    "title": "CALICARZA",
    "body": "Casale distrutto alle sorgenti del torrente \nCarza in Val di Sieve, dove fu una chiesa parrocchiale (S. \nPietro di Calicarza) nel piviere di S. Cresci a Maccioli, \nriunita a S. Jacopo di Pratolino, Comunità e circa 5 miglia \ntoscane a ostro di Vaglia, Giurisdizione di Scarperia, \nDiocesi di Fiesole, Compartimento di Firenze.",
    "original_title": "CALICARZA",
    "byte_offset": 1797476
  },
  {
    "context": "",
    "title": "CALICE, già CALESE",
    "body": "Castello e borgata in Val di Vara, \ncapoluogo di Comunità e di Potesteria, nella Diocesi di \nPontremoli, già di Sarzana, Compartimento di Pisa. \nRisiede sul fianco meridionale del monte Corneviglio \nlungo il torrente Usurana tributario del fiume Vara, nel \ngrado 27° 29’ 7” di longitudine, 44° 14’ 5” di latitudine, \n12 miglia toscane a maestro di Sarzana, altrettanto a \nlibeccio di Pontremoli, e 10 a settentrione della Spezia. \nLa più antica memoria del castello di Calice, sotto il nome \ndi Calese, mi parve vederla nell’atto di fondazione del \nmonastero di Castiglione presso Borgo S. Donnino, \nrogato li 10 giugno 1033, allorchè il marchese Adalberto, \npronipote del marchese Oberto conte del palazzo, destinò \na quel monastero, fra le varie possessioni di Lunigiana, \nquanto gli apparteneva in Calese, Valerano, Arcola, \nGiovagallo, Filattiera ec. – Il feudo di Calice, e quello \ncontiguo di Madrignano nel principio del secolo XIII \nfurono per la loro parte alienati dai marchesi Estensi a \nfavore dei loro consorti marchesi Malaspina, siccome \napparisce dal Lodo del maggio 1202, allorchè questi \nultimi dinasti diedero ad enfiteusi quei castelli al Vescovo \ndi Luni. In tale occasione, fra i visconti e valvassori di \nLunigiana intervenuti al Lodo sunnominato ad oggetto di \ngiurare fedeltà al vescovo, furono chiamati anche i \nSignori di Giovagallo, di Calese e di Madrignano. \nQuest’ultimo castello, compreso nel distretto di Calice, \nvenne confermato agli Estensi da Arrigo IV con privilegio \nconcesso nel 1077 a Ugo e Folco, figli del marchese \nAzzo. Finalmente il distretto di Calice, o Calese, trovasi \ndesignato nella descrizione dei confini dell’antica diocesi \ndi Luni, fatta nel 1202 in occasione del Lodo \nsopraindicato. (MURAT. Ant. Estens.) \nNel 1252 Guglielmo Malaspina vescovo di Luni \ncoll’annuenza del pontefice Innocenzo IV dei conti del \nFiesco alienò a favore di Niccolò Fiesco conte di \nLavagna, fra gli altri feudi dei Malaspina, anche quelli di \nCalice e di Veppo. \nDopo la congiura di Giovanni Luigi Fiesco, i feudi di \nCalice e di Veppo furono dati ai Doria di Genova, e ad \nessi ritolti per delitto di Stato dal Fisco Imperiale, che ne \ndiede l’investitura ai marchesi di Mulazzo. Questi ultimi \nli alienarono solennemente nel 1770, epoca in cui il paese \ndi Calice e quello di Veppo con il loro distretto furono \nriuniti al territorio del Granducato per compra fatta dal \nsuo Sovrano LEOPOLDO I. \nComunità di Calice. – È composta di due distretti che \ncostituivano due marchesati, di Veppo cioè, e di Calice. \nLa loro superficie territoriale abbraccia 12821 quadrati, \ncompresi 617 quadrati occupati da pubbliche vie, dai letti \ndei fiumi, torrenti, fossi e altri corsi d’acqua. \nVi si trova una popolazione di 2732 abitanti a ragione di \n180 individui per ogni miglio quadrato di suolo \nimponibile. \nIl distretto di Calice è situato tutto oltre-Magra. Esso \nquasi per ogni intorno è circondato dagli Exfeudi di \nLunigiana, o dalla Provincia di Levante del Regno Sardo, \nmeno in due punti, verso settentrione e grecale-levante, \ndove per angusta foce trovasi a confine con le Comunità \ndi Groppoli e di Zeri spettanti al Granducato. \nA ostro, per quasi due miglia confina con il Mandamento \ndella Spezia mediante il fiume Vara, dalla confluenza cioè \ndel torrente Usurana, sino a quella del fosso Rì. Il qual fosso rimonta per circa un miglio, dopo essersi voltato da \nostro a levante-scirocco. Di là, proseguendo per termini \nartificiali, sale alle spalle dell’exfeudo di Giovagallo sino \nalla pendice orientale del monte Corneviglio, dove per il \ntragitto di un quarto di miglio rasenta il territorio spettante \nalla Comunità granducale di Groppoli. Oltrepassata \nquesta Comunità tocca l’exfeudo di Mulazzo, col quale \nper termini artificiali dal lato di greco fronteggia per 2 \nmiglia. Giunto sul dorso del monte testè indicato, trova \nverso settentrione e si accompagna per mezzo miglio con \nla Comunità Granducale di Zeri. Da quella sommità, \ndirizzandosi a maestro, ha di fronte l’exfeudo di Suvero, \ncol quale, dopo avere attraversato il torrente Tufo, ripiega \na ponente e ben tosto a libeccio per andare incontro al \ntorrente Usurana e riscendere lungh’esso nel fiume Vara . \nIl territorio Comunitativo di Calice è nella massima parte \nmontuoso e scosceso, senza strade rotabili, interrotto e \nsolcato da profondi valloni e da precipitosi torrenti: il \nmaggiore dei quali è quello dell’Usurana. Scende esso dal \nfianco meridionale del monte Corneviglio, passa sotto il \ncastello di Calice un miglio innanzi di arrivare al confine \ncon l’exfeudo di Suvero, donde si stende nella pianura \nghiajosa del fiume Vara. \nIl punto più elevato di questo territorio è la cima del \nmonte Corneviglio, la quale si alza 1992 braccia sopra il \nlivello del Mediterraneo. \nLa struttura e indole del suolo di questa Comunità \nappartiene nella massima parte alle tre rocce stratiformi \npredominanti nell’Appennino Toscano. Dissi nella \nmassima parte, stantechè dal lato occidentale, nel vallone \ndel torrente Tufo il suolo cambia d’indole e di aspetto, \nmentre si riscontrano costà molte scogliere formate di \nrocce spettanti alla serpentina diallagica, al gabbro e al \ndiaspro comune attraversato da vene di spato calcareo e \nda filoni metalliferi. \nLe produzioni territoriali di Calice consistono, nella parte \nsuperiore del distretto, in selve di castagni, in macchie e \nin seminagioni di cereali, fra i quali abbonda la segale, il \ngrano farro (Tritycum Spelda), antica raccolta degli \nAppennigeni. Nella parte inferiore, e lungo i canali si \ncoltivano a preferenza le piante di viti e ulivi, fra i quali si \nsemina il panico, il mais e la canapa. \nLe pasture naturali delle così dette Alpi, sono pur esse di \nqualche risorsa per il minuto bestiame che gli abitanti \nriconducono nella calda stagione dalla Maremma. \nIl territorio di Calice comprende varj castelletti e ville, \noltre i due castelli di Veppo e di Calice. Il più popolato di \ntutti è quello di Madrignano, composto delle ville di \nUsurana, Valdonica, Provedasco, Tranci sopra e sotto, e \nPegni. Sono secondi per ordine di popolazione i castelli di \nVeppo e di Calice. Nella rocca, già palazzo dei marchesi \ndi Calice, risiede attualmente il Potestà. Il villaggio di \nBorsèda abbraccia nel suo popolo le ville di Doboduse e \ndi Forno; la parrocchia della villa S. Maria a Calice si \nestende alle ville di Molunghi, Nasso, Campi, Vecchieda e \nVilla grossa . Altronde fanno parte di quella del castello di \nCalice le ville di Ferdana, Rovegina, Terrogiana. \nLa parrocchia di Veppo comprende anche gli abitanti \ndella villa di Montale. \nIn Calice hanno luogo due fiere per anno, le quali cadono \nli 7 agosto, e 20 novembre. \nVi risiede un Potestà di terza classe sotto la giurisdizione \ncriminale del Commissario Regio di Pontremoli, dal quale \ndipende anche nei rapporti di Buon Governo e polizia. Ha \ngiurisdizione sulla sola Comunità di Calice, la quale ha la \nCancelleria, l’ufizio dell’Esazione del Registro, e la \nconservazione delle Ipoteche in Pontremoli. La Ruota è in \nPisa. \n \nPOPOLAZIONE della Comunità di CALICE dell'anno \n1833 (a) \n \n- nome del luogo: Borsèda, titolo della chiesa: S. \nGiovanni Evangelista, diocesi: Pontremoli già Sarzana, \nabitanti n° 281 \n- nome del luogo: CALICE Castello, titolo della chiesa: S. \nMaria Lauretana, diocesi: Pontremoli già Sarzana, \nabitanti n° 264 \n- nome del luogo: CALICE Villa, titolo della chiesa: S. \nMaria Assunta (Pieve), diocesi: Pontremoli già Sarzana, \nabitanti n° 692 \n- nome del luogo: Madrignano, titolo della chiesa: SS. \nNiccolò e Margherita (Pieve), diocesi: Pontremoli già \nSarzana, abitanti  n° 1044 \n- nome del luogo: Veppo, titolo della chiesa: S. Mihcele \n(Pieve), diocesi: Pontremoli già Sarzana, abitanti n° 451 \n-Totale abitanti  n° 2732 \n \n(a) Non si conosce la popolazione del 1551, né quella del \n1745, essendochè CALICE fu incorporato al Granducato \nin epoca, come si disse, posteriore.",
    "original_title": "CALICE, già CALESE",
    "byte_offset": 1797822
  },
  {
    "context": "",
    "title": "CALIGA",
    "body": "– Vedere GALIGA in Val di Sieve.",
    "original_title": "CALIGA",
    "byte_offset": 1805918
  },
  {
    "context": "",
    "title": "CALIGATA",
    "body": "– Vedere GALEATA nella Valle del Bidente \nin Romagna.",
    "original_title": "CALIGATA .",
    "byte_offset": 1805966
  },
  {
    "context": "(Callis Angelis) nel Val d’Arno casentinese.",
    "title": "CALLAGNOLO",
    "body": "Casale ch’ebbe nome dalla sua chiesa \nparrocchiale (S. Angelo a Cetica) poco distante dalla villa \ndi Callemala, nella Comunità Giurisdizione e circa 4 \nmiglia toscane a ponente-libeccio di Castel S. Niccolò, \nDiocesi di Fiesole, Compartimento di Arezzo. – Vedere \nCETICA (S. ANGELO a).",
    "original_title": "CALLAGNOLO",
    "byte_offset": 1806038
  },
  {
    "context": "in Val di Pesa.",
    "title": "CALLEBONA",
    "body": "Piccolo castello, o casa \ntorrita esistita nel monte e parrocchia di Poggio a Vento, \nattualmente riunita a S. Biagio a Passignano, piviere di \nSillano, Comunità Giurisdizione e circa 6 miglia toscane a \ngrecale di Barberino di Val d’Elsa, Diocesi di Fiesole, \nCompartimento di Firenze. \nVi ebbero signoria varj magnati del contado fiorentino, \nfra i quali i conti Guidi e Alberti, per interesse dei quali \nrisedeva nel 1009 in Callebona un Castaldo. \nNel 1113 un conte Alberto rinunziò i suoi diritti che \naveva in Callebona a favore della Badia di Passignano. \n(ARCH. DIPL. FIOR. Carte di Passignano)",
    "original_title": "CALLEBONA",
    "byte_offset": 1806395
  },
  {
    "context": "nel Val d’Arno casentinese.",
    "title": "CALLEMALA, o CALIMALE",
    "body": "Villa privata, posseduta attualmente dalla \nfamiglia Tosini nel popolo di S. Pancrazio a Cetica, \nComunità Giurisdizione e circa 4 miglia toscane a \nponente di Castel S. Niccolò, Diocesi di Fiesole, \nCompartimento di Arezzo. \nRisiedè in costa alla destra del torrente Solàno sul \npessimo calle che per il monte di Prato Magno e di là per \nil vallone del Cioffenna scende nel Val d’Arno superiore. \nEsiste presso la villa di Callemala una polla di acqua \nsolforosa, detta la piscina di Cetica, presso la quale \ntrovavasi un antico bagno.",
    "original_title": "CALLEMALA , o CALIMALE",
    "byte_offset": 1807033
  },
  {
    "context": "(Callis malus) in Val di Paglia.",
    "title": "CALLEMALA, CALLIMALA",
    "body": "Borgo che fu nella pendice australe del monte di \nRadicofani sull’antica strada romana, dove sino dal secolo \nX esisteva una chiesa sotto il titolo di S. Cristina, di \npadronato della Badia di S. Salvadore al Mont’Amiata, \nnelle cui pergamene trovasi spesse volte rammentato il \ncasale o borgata di Callemala. \nIn questo borgo della diocesi di Chiusi emanò una bolla \nnel 911 Cristiano vescovo di quella città. (UGHELLI, \nItal. Sacr.) \nNel 1072 (28 dicembre) il conte Ugo figlio del conte \nRanieri, e il conte Ildebrando della consorteria dei \nVisconti di Campiglia in Val d’Orcia, donarono al \nmonastero Amiatino una corte con terreni posti nel Borgo \ndi Callimala. \nForse allo stesso casale corrisponde il luogo di Mulier \nMala, dove possedeva beni il precitato conte Ugo di \nRanieri, siccome risulta da due carte della stessa Badia di \nS. Salvadore, una del dicembre 1071 e l’altra del 1107, \nnell’ultima delle quali si parla di uno spedale situato a \nMulier Mala  sulla via Francesca. (ARCH. DIPL. FIOR.  \nCarte Amiat.) \nDesso è quello stesso castello di Mala Mulier nominato in \nun antico Itinerario dei Romèi Irlandesi, nel quale si \ndichiara che sulla montagna appellata Clemunt \n(Radicofani) si trova il castello Mala Mulier, dove abitava \ngente di pessima indole. (ANTOLOGIA di FIRENZE \nVol. 8, pag. 528, anno 1823) \nNel 1153 i monaci del Montamiata con titolo di enfiteusi \ncederono al pontefice Eugenio III la metà del castello di \nRadicofani e del vicino borgo di Callemala . (ARCH. \nDIPL.FIOR. Badia Amiat.)",
    "original_title": "CALLEMALA, CALLIMALA",
    "byte_offset": 1807645
  },
  {
    "context": "",
    "title": "CALLONE di CASTELFRANCO di SOTTO",
    "body": "Apertura pel transito delle barche esistente sulla pescaja del fiume \nArno davanti a Castelfranco di sotto. È l’unico Callone \nche sussista ancora sull’Arno da Firenze a Pisa, dopo che \nper deliberazione della Repubblica fiorentina vennero \ndistrutte fra il secolo XIV e XV tutte le pescaje sotto \nFirenze. Ciascuna delle quali doveva essere munita del \nCallone dell’altezza e apertura prescritta dalla legge che \nlo voleva braccia otto di larghezza e altrettanto di altezza. \n(ARCH. DIPL. FIOR. Badia a Settimo .)",
    "original_title": "CALLONE di CASTELFRANCO di SOTTO",
    "byte_offset": 1809241
  },
  {
    "context": "nel Val d’Arno casentinese.",
    "title": "CALLETA (S. BARTOLOMMEO A)",
    "body": "Casale e parrocchia nel piviere di Carda, \nComunità Giurisdizione e 4 miglia toscane a ponente di \nCastel Focognano, Diocesi e Compartimento di Arezzo. \nRisiede sul dorso dell’Alpe di S. Trinita propagine \ndell’Appennino di Pratomagno alla destra del torrente \nCarda e dell’Arno, fra le selve di cerri e di castagni. \nAlla parrocchia di Calleta nella visita diocesana del 1583 \nfu unita la chiesa parrocchiale di S. Martino in Val di \nCarda, e nel 1781 anche l’oratorio della Madonna delle \nGrazie posto nella stessa vallecola. \nS. Bartolommeo a Calleta ha 149 abitanti.",
    "original_title": "CALLETA (S. BARTOLOMMEO A)",
    "byte_offset": 1809803
  },
  {
    "context": "nella Valle del Serchio in Garfagnana, quasi Callis minor.",
    "title": "CALOMINI",
    "body": "Villaggio capoluogo di Comunello nella \nVicarìa e circa miglia toscane 2 a settentrione-grecale di \nTrassilico, Diocesi di Massa Ducale, già di Lucca, Ducato \ndi Modena. \nRisiede sul fianco orientale dell’Alpe Apuana che \ndiramasi nella Valle del Serchio di fronte ai poggi di \nBarga, sopra la profonda ripa destra del torrente \nPetrosciana , nella strada pedonale che da Castelnuovo di \nGarfagnana guida a Trassilico e a Forno Volasco. \nIl suo distretto parrocchiale ha per confine a levante la \nVicarìa lucchese di Gallicano, a ostro il suo capoluogo di \nTrassilico, mediante il torrente prenominato, a ponente \nVergemoli, a settentrione-maestro Brucciano, a grecale-\nsettentrione Mulazzana, villaggi tutti della Garfagnana \nEstense. \nSi trova nominato Calomini, in un placito della contessa \nMatilde del 1105.  \nNelle vicinanze di Calomini, sopra una ripida scogliera \nmarmorea risiede una devota chiesa ricca di marmi di \nquella montagna, conosciuta sino dal secolo XIII sotto il \ntitolo di Eremo  di Valbona, poi di Romitorio della Penna \na Calomini, dedicato a S. Maria ad Martyres; dove \nconcorre molto popolo nei mesi estivi, e nel cui prato si fa \nuna fiera di grande affluenza che dura una buona parte del \nmese di agosto. \nCalomini ha una popolazione di 200 abitanti",
    "original_title": "CALOMINI",
    "byte_offset": 1810447
  },
  {
    "context": "",
    "title": "CALORIA",
    "body": "Due casali di questo nome esistono nella \nDiocesi pistojese, uno nel piviere di S. Giovanni in Val di \nBure, Comunità di Porta S. Marco, (ERRATA: l’altro in \nVal di Vinci) l’altro nella Valle del Vincio, nella \nComunità e Giurisdizione di Seravalle. A quest’ultima  \nvuolsi riferire una bolla spedita li 23 maggio 1159 dal \nvescovo di Pistoja al rettore della chiesa di S. Maria a \nMomigno, cui dà facoltà di potere edificare nel colle di \nSerra, popolo di S. Maria suddetta, una chiesa ad onore \nde’SS. Filippo e Jacopo indipendente da qualunque pieve \ne patrono, fuorchè dal rettore di S. Maria a Momigno, \nsalvo i diritti che la pieve di S. Michele a Caloria aveva \nsopra i parrocchiani del Colle di Serra . (ZACCARIA, \nAnecd. Pistor.) – Vedere CASTELLINA di \nSERAVALLE.",
    "original_title": "CALORIA",
    "byte_offset": 1811804
  },
  {
    "context": "",
    "title": "CALVANA (MONTE DELLA)",
    "body": "È il contrafforte \nmeridionale che scende dall’Appennino di Montepiano fra \nla Valle del Bisenzio e quella della Sieve alta e di Val di \nMarina. – Vedere APPENNINO TOSCANO. –  L’aspetto \nnudo di questo monte, segnatamente nella sua giogana, gli procurò probabilmente il nome di Calvana.",
    "original_title": "CALVANA (MONTE DELLA)",
    "byte_offset": 1812607
  },
  {
    "context": "nell’Appennino dell’Alvernia.",
    "title": "CALVANE",
    "body": "Porta questo \nnome uno dei gioghi dell’Appennino casentinese, dal \nquale si distaccano alcuni contrafforti che scendono fra le \nsorgenti del Savio, e quelle del Tevere. È posto fra il \nBastione di Monte Silvestri e il Sasso  dell’Alvernia, fra le \nfonti della Singerna e quelle del Corsalone. \nRiferisce a questa parte di Appennino un privilegio di \nOttone I, spedito li 7 dicembre 967 a favore di Gaufredo \nd’Ildebrando, al quale confermò le possessioni che in \nMassa Verona quel nobile già teneva sino alla giogana \ndell’Appennino di Corezzo, al Sasso della Vernia e a \nCalvane . – Vedere BADIA TEDALDA.",
    "original_title": "CALVANE",
    "byte_offset": 1812942
  },
  {
    "context": "in Val di Fiora.",
    "title": "CALVELLO (BADIA DI)",
    "body": "– Vedere BADIA di CALVELLO.",
    "original_title": "CALVELLO (BADIA DI)",
    "byte_offset": 1813609
  },
  {
    "context": "",
    "title": "CALVELLO (POGGIO)",
    "body": "Varj poggi e monticelli \nportarono il nomignolo di Calvello, siccome fu dato ad \naltri monti quello di Calvo, Calvoli, Calvuccio, \nequivalenti a Monte pelato , o poco coperto di \nvegetazione. Quattro poggi, ch’io sappia, ebbero nome di \nCalvello  nelle Toscane maremme: il primo cioè, fra \nBattignano e Monte Pescali nella pianura di Grosseto, \nsegnalato per una polla di acqua termale dell’indole \nmedesima di quella delle vicine Terme Rosellane; il \nsecondo fra Monte Massi e Vetulonia; il terzo in Val di \nFiora, dove fu costruito l’antico Eremo di S. Benedetto, \ndetto a Calvello, dei Vallombrosani. Il quarto è un \npoggetto che sporge in mare nel seno di Porto S. stefano, \nattraversato dalla strada Comunitativa di quel littorale.",
    "original_title": "CALVELLO (POGGIO)",
    "byte_offset": 1813682
  },
  {
    "context": "",
    "title": "CALVELLO (TORRE DI)",
    "body": "Torre con presidio, munita di \nun vicino Fortino a maggior difesa del corno destro del \nPorto S. Stefano, da cui è mezzo miglio a levante. \nLa torre porta il nome del poggetto su cui è situata.",
    "original_title": "CALVELLO (TORRE DI)",
    "byte_offset": 1814451
  },
  {
    "context": "",
    "title": "CALVI",
    "body": "– Vedere MONTECALVI, e MONTECALVOLI.",
    "original_title": "CALVI",
    "byte_offset": 1814673
  },
  {
    "context": "",
    "title": "CALVI (MONTE)",
    "body": "– Vedere MONTE CALVI.",
    "original_title": "CALVI (MONTE)",
    "byte_offset": 1814724
  },
  {
    "context": "",
    "title": "CALVO (CAPO)",
    "body": "È uno dei capi dell’Isola dell’Elba dal \nlato meridionale presso Porto Longone.",
    "original_title": "CALVO (CAPO)",
    "byte_offset": 1814768
  },
  {
    "context": "",
    "title": "CALVOLI (MONTE)",
    "body": "– Vedere MONTE CALVOLI.",
    "original_title": "CALVOLI (MONTE)",
    "byte_offset": 1814872
  },
  {
    "context": "nella Valle del Santerno.",
    "title": "CAMAGGIORE",
    "body": "Villaggio già \ncastello con antica pieve (S. Giovanni Decollato), nella \nComunità Giurisdizione e circa 6 miglia toscane a \ngrecale-levante di Firenzuola, Diocesi e Compartimento \ndi Firenze. \nRisiede presso la ripa sinistra del fiume Santerno, alla \nbase orientale del Monte Coloreta, lungo la via maestra \nche per quella valle conduce a Castel del Rio, a Imola e in \naltri paesi della Romagna. \nLa pieve di Camaggiore ha attualmente per succursali le \nseguenti parrocchie: 1. Prioria di S. Patrizio a Tirli con gli \nannessi di S. Marta e S. Martino del Castello e Curia di \nTirli; 2. S. Biagio a Brentosanico ; 3. S. Stefano a \nRapezzo ; 4. SS. Giustino e Domenico a S. Pellegrino, \ncappella curata; 5. SS. Giovanni e Paolo a Castiglioncelli, \ncappella curata. \nIl popolo di S. Donato al Cognale fu riunito a quello della \npieve, e la parrocchia di S. Michele a Monti, per decreto \nArcivescovile del 23 novembre 1786, fu staccata dal \npiviere di Camaggiore e data a quello di Bordignano. \nLa pieve di Camaggiore conta 303 abitanti.",
    "original_title": "CAMAGGIORE",
    "byte_offset": 1814920
  },
  {
    "context": "(Campus Majani) nel Val d’Arno Aretino. ",
    "title": "CAMAJANO",
    "body": "Vico perduto, da cui prese il vocabolo la diruta chiesa di \nS. Maria a Camajano nel piviere di S. Polo, Comunità \nGiurisdizione Diocesi Compartimento e circa 3 miglia \ntoscane a settentrione di Arezzo.",
    "original_title": "CAMAJANO",
    "byte_offset": 1815999
  },
  {
    "context": "in Val di Fine.",
    "title": "CAMAJANO, oggi detto CASTELNUOVO DELLA MISERICORDIA",
    "body": "Castello da lunga mano \nsmantellato sul fianco orientale dei Monti Livornesi fra il \ncastello di Gabbro e Rosignano, nel luogo, dove più tardi \nsorse un nuovo castello e una nuova pieve, su cui acquistò \ngiurisdizione la Pia Società della Misericordia di Pisa, \ndonde ebbe il titolo di Castelnuovo della Misericordia. \nLa pieve vecchia di S. Giovanni a Camajano esiste tuttora \nnella pendice del monte fra Castelnuovo e Gabbro. \nSi fa menzione di Camajano in varie carte pisane, la più \nantica delle quali è un istrumento enfiteutico dell’anno \n857 spettante alla Primaziale. Nel 1040 fu rogato nei \nconfini di Camajano un atto di vendita, per mezzo del \nquale Sismondo di Cunitto con due altri magnati di Pisa \nvenderono una villa e terreni posti nel loro castello di \nVada. \nNel 1126 Uberto de’Lanfranchi Arcivescovo di Pisa donò \nla sua parte dei castelli di Camajano e di Popogna al \ncapitolo della Primaziale. (MATTHAEI, Hist. Eccl. Pis.) \nLa pieve di S. Giovanni a Camajano fu matrice di 4 \nparrocchie; S. Michele a Castelvecchio; S. Martino a \nCesari; S. Michele a Contrino; (dove poi si disse castel di \nGabbro) S. Niccolò di Popogna. – Vedere \nCASTELNUOVO della MISERICORDIA.",
    "original_title": "CAMAJANO, oggi detto CASTELNUOVO DELLA",
    "byte_offset": 1816259
  },
  {
    "context": "nella Marina lucchese.",
    "title": "CAMAJORE di VERSILIA",
    "body": "Grossa \ne florida terra murata nel vallone percorso dal torrente \nomonimo con insigne collegiata, (S. Maria Assunta) \ncapoluogo di Comunità e di un Giusdicente, nella Diocesi \ne Ducato di Lucca. \nRisiede in pianura presso la base meridionale dell’Alpe \nApuana, che diramasi dai Monti Gabbari e Pruno, alla \nconfluenza dei torrenti Lombricese e di Nocchi, dove \nquesti prendono il nome di Camajore, nel grado 27° 57’ \n6” di longitudine e 43° 56’ di latitudine, 16 miglia toscane \na maestro di Lucca, per la strada Regia, 14 per la \nprovinciale, 20 miglia toscane a settentrione di Pisa, 11 miglia toscane a scirocco di Massa Ducale. \nHa l’aspetto di una piccola città di forma rettangolare, \ncircondata da torrite mura castellane e da antifossi, con \nstrade regolari bene lastricate, e fiancheggiate da decenti \nabitazioni, alcune delle quali di bell’aspetto e di buona \narchitettura, sulla strada provinciale che da Lucca per la \nValle del Serchio rimonta il corso del torrente Freddana \nper varcare il poggio di Montemegno, e di là, \nattraversando la Valle e la Terra di Camajore, e va a \ncongiungersi con la Regia postale di Genova al ponte di \nSasso. \nLa memoria più antica di Camajore comincia a conoscersi \ndopo la metà del secolo VIII, quando ivi presso esisteva \nun monastero che fu poi Badia di Benedettini sotto il \ntitolo di S. Pietro a Camajore. \nInfatti, nel 760, Peredeo vescovo di Lucca, e nel 766 altro  \nnobile Longobardo, donarono al monastero di S. Pietro in \nCampo Majore beni collocati sull’Alpe Apuana nei luoghi \ndi Agello (Gello), e di Terrinca. \nCamajore prese forma di regolare borgata mentre era \nPotestà di Lucca Guiscardo Pietrasanta (anno 1255) \ndurante il cui governo sorse contemporaneamente quasi \ncon lo stesso disegno altra Terra della Versilia, che dal \nPotestà medesimo ebbe, e tuttora conserva il nome. \nEra in quell’età un paese aperto a guisa di borgo; e come \ntale venne designato nella Cronaca di Guido da Corvaja \nall’anno 1271 (4 maggio), quando registrò il passaggio \nper la Versilia dei figli del re Carlo di Angiò, che \nalbergarono nel Borgo di Camajore. (MURAT. R. Ital. \nScript. T. XXIV) \nSottomessi dal Comune di Lucca i nobili di Montemagno, \ndi Pedona, di Lombrici, di Montebello, di Gombitelli e di \naltri castelletti della Valle di Camajore, questo borgo \ncrebbe di popolazione e di fabbricato al punto che gli \nAnziani di Lucca con pubblico decreto dei 27 di marzo \n1374 ordinarono che Camajore fosse cinto di mura con \nbastioni, torri e fossi nel modo che oggi si vede: mentre \ncon altra provvisione governativa del 17 ottobre 1476 \ngl’inquilini di Camajore per 5 anni da ogni dazio vennero \nsgravati. \nNella guerra mossa nel 1429 dai Fiorentini contro Paolo \nGuinigi, una delle prime imprese fu quella di spogliare la \ncittà di Lucca del suo contado, per modo che Camajore \ncon tutta la valle sino al lido del mare fu occupata e \npredata da messer Rinaldo degli Albizzi, nel tempo che \nl’altro Commissario fiorentino, Astorre Gianni, con \nviolenza e crudeltà maggiore andava devastando il \ndistretto di Pietrasanta e da Seravezza. \nL’anno successivo la stessa contrada ebbe a soffrire nuovi \ndisastri, allorchè un numeroso esercito sceso dalla \nLombardia col Piccinino passò dalla valle di Camajore \nper assalire alle spalle l’oste fiorentina accampata davanti \na Lucca. \nQuell’istess’uomo (Rinaldo degli Albizzi) che nel 1429 \nmaltrattò il paese di Camajore; quello, che nel 1434 \nsuscitò feroci discordie cittadine in Firenze sua patria; \nquell’istesso, nel 1436, potè volgere l’animo del Duca di \nMilano contro la Signoria di Firenze per modo che fu \nriaccesa altra guerra, dalla quale risentì nuovi danni \nCamajore, presa e ritolta, ora dai Milanesi, ora dai \nFiorentini (anni 1436 e 1437), sino a che ques ti ultimi per \naccordo fatto, riconsegnarono ai Lucchesi nel 27 marzo \ndel 1442 il castello di Camajore, con tutti quelli della sua \nVicarìa, dalla quale dipendeva Viareggio con tutto il suo \nlittorale. \nUna onorevole dimostrazione di patria carità fu quella \ndata dai Camajoresi nel 1531 agli Anziani di Lucca \nassediati da una truppa di sediziosi nel pubblico palazzo. \nA memoria della quale impresa la Repubblica fece \ninnalzare in Camajore un arco trionfale in benemerenza di \ntanta fedeltà. \nDa quell’epoca fino a noi la Terra di Camajore restò \ncostantemente sotto il dominio della sua Capitale, della \nquale seguì i destini sino alla nostra età. \nComunità di Camajore. – Il territorio di questa Cominità, \noltrechè abbraccia tutta la valle in cui risiede il capoluogo, \nne oltrepassa i confini, tanto dal lato meridionale verso la \nmarina lucchese, quanto dalla parte orientale verso la \nValle del Serchio. Non si conosce ancora con precisione \nl’estensione della sua superficie quadrata, comecchè la \nsua maggiore lunghezza, da ponente a levante possa \npresso a poco valutarsi di circa 10 miglia toscane, e di 8 \nmiglia toscane nella sua maggiore larghezza. \nQuest’ultima distanza trovasi sulla schiena de’monti che \nscendono dall’Alpe Apuana in Val di Serchio nella \ndirezione di maestro a scirocco. Il tragitto più angusto è \ndalla parte del littorale, dove la Comunità di Camajore ha \nappena due miglia di larghezza. \nQuesto territorio confina con cinque Comunità, tre delle \nquali spettanti al Ducato di Lucca, due al Granducato di \nToscana, e una al Duca di Modena. A partire dalla marina \nlucchese, alla foce del torrente Camajore trovasi a \ncontatto con la Comunità di Viareggio, con la quale si \ndirige da ponente a levante per i colli che separano il \nlittorale dalla Valle di Camajore. Di là varca nel vallone \ndella Freddana, dove subentra a confine la Comunità di \nLucca. Costà volgendosi a settentrione attraversa il valone \ndella ripa sinistra del rio Contesora  sino ai monti che \nfiancheggiano il lato settentrionale della Freddana, di \ndove cavalca nella contigua vallecola di Pedogna , che \npure attraversa per dirigersi verso maestro per il monte \nPruno sull’Alpe Apuana. A questo punto dopo circa 8 \nmiglia di traversa lascia la Comunità di Lucca, e trova \nquella di Borgo a Mozzano, con la quale percorre un \nbreve tragitto montuoso fra le sorgenti della Torrita Cava \ne del torrente Lombricese. \nCostà piegando verso ponente trovasi a confine col \nterritorio Granducale, prima con la Comunità di \nStazzema, con la quale fronteggia sul dorso dei monti \nAsinajo, Gabbari, e della Culla, poscia dirizzandosi per \nVal di Castello costeggia per il crine di quei monti a \ncontatto con la Comunità di Pietrasanta, con la quale \ntorna alla marina di Motrone per il fosso di Baccatoja. \nLa qualità del terreno di questa Comunità appartiene a tre \nformazioni distinte; 1. la calcarea granosa massiva dal \nlato di settentrione-maestro, sui fianchi dei monti Asinajo , \nGabbari, Pruno, diramati dall’Alpe Apuana; 2. l’arenaria, \nlo schisto-marnoso, e la calcarea stratiforme compatta nei \nmonti che circondano da levante a scirocco la Valle di \nCamajore; 3. un terreno di alluvione nel grembo della \nValle sino alla marina. \nVariano col clima i prodotti a seconda della esposizione \ned elevatezza dei luoghi compresi in questa Comunità. \nSulla schiena dei monti che servono di contrafforte orientale all’Alpe di Monte Gabbari e di Monte Pruno, è \ninutile tentare la cultura della vite e dell’ulivo, mentre \nappena può sostenersi fruttifero fra le gole di quei bastioni \nil castagno, che sì bene alligna e prospera fra il grès antico \nlà dove solcano i torrenti Pedogna, Freddana, Nocchi, e \ntanti minori rivi fra la Valle del Serchio e il littorale; ma \nl’ulivo è il tesoro di questa Valle, di cui ne ricuopre i \nfianchi, le piaggie e la stessa pianura. Gli uliveti dei poggi \nche guardano la marina sono fra tutti gli altri i più \nrigogliosi. \nLa raccolta media di questa Comunità arriva a circa \ntrentamila barili di olio spremuto e preparato in 30 \nfrantoj. \nIl gelso si propaga ed aumenta con la cultura del filugello \nin questa al pari che nelle altre Comunità dello Stato \nLucchese. La quale pianta è assai frequente nel grembo \ndella Valle, e verso la marina, dove ai campi coltivati a \ncereali subentrano nell’anno stesso le seconde raccolte, \nmercè l’irrigazione dei campi e di copiosi concimi. Tale è \nin una parola la cura e l’industria di quei campagnoli, che \nnon lasciano spazio benchè piccolo, non argine il più \nangusto, non viuzzo, che non sia fiancheggiato e coperto \nda qualche sorta di pianta erbosa o arborea. Il pioppo \nforma quasi per ogni dove duplice ala agli alvei dei \ntorrenti, dei fossi, delle pubbliche vie: e numeroso \nbestiame vaccino si alimenta con pascoli artificiali. \nCosicchè può dirsi, senza tema d’ingannarsi, che poche \naltre contrade retribuiscono ai sudori dell’agricoltore un \nprodotto superiore a quello che dà un terreno d’indole \nsterile anzichenò, com’è quello della Valle di Camajore, \nla cui popolazione va aumentando di tale passo, che da \n8616 abitanti che contava nell’anno 1744, il numero era \ncresciuto nel 1820 a 11800, e nel 1832 sino a 13722 \nindividui. \nLa chiesa principale di Camajore è bella, ampia, sfogata, a \ntre navate con volte sostenute da sei arcate per parte, \nornata di cupola e di spaziosa tribuna. Fu anticamente \nprioria dipendente dalla pieve di S. Giovanni Battista \nposta nel subborgo di grecale-levante, la quale \nattualmente è ridotta a semplice cappellania curata. \nNel 1260 non esisteva dentro al Borgo di Camajore altro \nche la parrocchia di S. Michele, ora pubblico oratorio. \nLa chiesa maggiore sotto l’invocazione di S. Maria \nAssunta fu fondata nel 1278 ed eretta in Collegiata da \nLeone X nel 1515; da Pio VI aumentata sino al numero di \n14 canonici e di 8 cappellani con una dignità (il Priore), \ncui fu accordato l’uso dei Pontificali. \nMeritano di essere osservati fra gli oggetti di arte alcune \nrozze sculture appartenenti al primo fonte battesimale di \nquesta chiesa, consistente in una vasca di marmo bianco \neseguita nell’anno 1387. \nIl quadro dell’altare maggiore è una buona pittura di \nBrandimarte. La SS. Annunziata nella cappella del \nRosario è lavoro del valente Stefano Tofanelli lucchese. \nDall’antica pieve di Camajore nel secolo XIII \ndipendevano 17 chiese fra le quali l’antica Badia di S. \nPietro, due monasteri di donne, e due ospedali, cioè: 1. S. \nMichele del Borgo di Camajore; 2. Spedale di S. Lazzaro \na Camajore; 3. S. Pietro alla Badia; 4. S. Pietro a Nocchi; \n5. S. Michele a Gombitelli; 6. S. Bartolommeo, (ora S. \nMichele) al Castello di Montemagno; 7. Spedale di \nMontemagno , detto tuttora lo Spedaletto; 8. S. Martino a \nBargecchia ; 9. S. Lorenzo in Conca; 10. S. Michele a \nCorsanico; 11. SS. Andrea e Lorenzo a Pontemazzori; 12. \nS. Andrea a Mommio; 13. S. Jacopo a Pedona; 14. S. \nBarbera a Montecastrese, diroccata e annessa alla \nseguente; 15. S. Biagio a Lombrici; 16. Monache \nBenedettine di Gello sopra Lombrici; 17. Monache di \nPiscopana .  \nDipendono attualmente dalla collegiata di Camajore 14 \nsuccursali: 1. la Pieve si S. Giovanni Batista; 2. S. Stefano \na Monteggiori; 3. S. Lucia di Vegghiatoja; 4. S. Biagio a \nLombrici; 5. S. Rocco a Casoli; 6. S. Michele a \nTorcigliano; 7. S. Michele a Gombitelli; 8. S. Pietro a \nNocchi; 9. S. Michele a Montemagno; 10. S. Lorenzo a \nPontemazzori; 11. S Jacopo a Pedona; 12. S. Andrea a \nMommio; 13. S. Michele a Corsanico; 14. S. Martino a \nBargecchia .  \nNel subborgo occidentale di Camajore, dove già fu lo \nspedale di S. Lazzaro, esiste un convento di Francescani \nRiformati, con chiesa dedicata alla SS. Concezione. \nSono in Camajore tre tintorie, e molti telai di panni lini, e \nstamigne. Vi si fanno tre fiere per anno, cioè, nella  \ndomenica di Passione, nel 29 giugno alla Badia di S. \nPietro, e dal giorno 2 sino all’8 di novembre. \nCamajore ha un teatro, due pubbliche scuole elementari, \nun Magistrato Comunitativo con un Cancelliere, ed un \nPotestà. L’Ufizio del Registro, la Conservazione delle \nIpoteche, i Tribunali; e gli altri Dicasteri sono in Lucca. \nCamajore fu patria di varj uomini distinti in dottrina, fra i \nquali lo storico Niccolao Donati monaco benedettino nel \nmonastero di S. Eugenio presso Siena. – Esso fiorì nel \nsecolo XVI. \n \nPOPOLAZIONE della Comunità di CAMAJORE nel \nDucato di Lucca a due epoche diverse. \n \nPopolazione dell'anno 1832 \n \n- nome del luogo per Sezioni: Albiano e Casciana con \nAntigiana e Fibbiano, titolo della chiesa: S. Maria \n(Rettoria), diocesi: Lucca, abitanti n° 474 \n- nome del luogo per Sezioni: CAMAJORE, titolo della \nchiesa: S. Maria Assunta (Collegiata), diocesi: Lucca, \nabitanti n° 4661 \n- nome del luogo per Sezioni: Casoli, titolo della chiesa: \nS. Rocco (Rettoria), diocesi: Lucca, abitanti n° 739 \n- nome del luogo per Sezioni: Fabbialla, titolo della \nchiesa: S. Pietro (Rettoria), diocesi: Lucca, abitanti  n° \n- nome del luogo per Sezioni: Gello e Vado, titolo della \nchiesa: SS. Ippolito e Cassiano (Rettoria), diocesi: Lucca, \nabitanti n° 648 \n- nome del luogo per Sezioni: Gombitelli e Puosi, titolo \ndella chiesa: S. Michele (Cura), diocesi: Lucca, abitanti \nn° 334 \n- nome del luogo per Sezioni: Lombrici e Metato, titolo \ndella chiesa: S. Biagio (Rettoria), diocesi: Lucca, abitanti \nn° 111 \n- nome del luogo per Sezioni: Migliano, titolo della \nchiesa: S. Martino (Rettoria), diocesi: Lucca, abitanti n° \n- nome del luogo per Sezioni: Montebello e Greppolungo, \ntitolo della chiesa: S. Stefano (Cura), diocesi: Lucca, abitanti n° 321 \n- nome del luogo per Sezioni: Montemagno e Ricetro, \ntitolo della chiesa: S. Michele (Rettoria), diocesi: Lucca, \nabitanti n° 404 \n- nome del luogo per Sezioni: Monteggiori, titolo della \nchiesa: S. Stefano (Rettoria), diocesi: Lucca, abitanti n° \n- nome del luogo per Sezioni: Nocchi, titolo della chiesa: \nS. Pietro (Rettoria), diocesi: Lucca, abitanti  n° 460 \n- nome del luogo per Sezioni: Orbicciano, titolo della \nchiesa: SS. Giorgio e Lorenzo (Rettoria), diocesi:Lucca, \nabitanti n° 368 \n- nome del luogo per Sezioni: Pascoso, titolo della chiesa: \nS. Rocco (Rettoria), diocesi: Lucca, abitanti n° 787 \n- nome del luogo per Sezioni: Pedona, titolo della chiesa: \nS. Jacopo (Rettoria), diocesi: Lucca, abitanti n° 684 \n- nome del luogo per Sezioni: Pieve fuori di Camajore, \ntitolo della chiesa: S. Giovanni Batista (Pieve), diocesi: \nLucca, abitanti n° 1378 \n- nome del luogo per Sezioni: Pontemazzori, titolo della \nchiesa: S. Lorenzo (Rettoria), diocesi: Lucca, abitanti n° \n- nome del luogo per Sezioni: S. Lorenzo Villa, titolo \ndella chiesa: S. Lorenzo (Rettoria), diocesi: Lucca, \nabitanti n° 368 \n- nome del luogo per Sezioni: Santa Lucia in Vegghiatoja, \ntitolo della chiesa: S. Lucia (Cura), diocesi: Lucca, \nabitanti n° 325 \n- nome del luogo per Sezioni: San Rocco Villa, titolo \ndella chiesa: S. Rocco (Rettoria), diocesi: Lucca, abitanti \nn° 412 \n- nome del luogo per Sezioni: Torcigliano di Camajore, \ntitolo della chiesa: S. Michele (Rettoria), diocesi: Lucca, \nabitanti n° 147 \n- nome del luogo per Sezioni: Valpromaro, titolo della \nchiesa: S. Martino (Cura), diocesi: Lucca, abitanti n° 208 \n- Totale abitanti n° 13722 \n \nPOPOLAZIONE della Comunità di CAMAJORE \nnell'anno 1744  \n \n- Totale abitanti n° 8616",
    "original_title": "CAMAJORE di VERSILIA",
    "byte_offset": 1817531
  },
  {
    "context": "(Campus Maldoli) nel Val d’Arno casentinese.",
    "title": "CAMALDOLI",
    "body": "Monte, Eremo e Monastero sull’Appennino, \ndetto per antonomasia la Giogana, fra la Falterona e il \nBastione, di cui Camaldoli è l’anello, che insieme con \nloro chiude il Casentino dalla parte di settentrione, che \nsepara le acque dell’Arno da quelle del Savio e del \nBidente, la Toscana dall’Umbria e dalla Romagna. \nUno dei punti più eminenti di questa Giogana è il poggio \na Scali, dal cui vertice si discerne una gran parte \ndell’Italia centrale. Esso è quello istesso Appennino \nsegnalato dall’Ariosto, perché \n….scuopre il mar Schiavo e il Tosco  \nDal giogo onde a Camaldoli si viene. \n \nDal poggio a Scali si dirama verso ponente-libeccio il \ncontrafforte denominato lo Sprone di Camaldoli o la \nFaggiola. Dalla sua pendice occidentale scende per varj \nrivi il torrente Staggia, mentre nel fianco orientale \nscaturiscono piccoli ruscelletti per raccogliersi insieme \nnel torrente Archiano che sovra l’Ermo nasce in \nAppennino. \nDal lato che guarda settentrione, il poggio Scali si attacca \nalla catena maggiore mediante il giogo chiamato il  Prato \nal Soglio, punto estremo fra la Toscana e l’antico \nEsarcato. \nVerso oriente havvi l’Alpe di Prataglia segnalata nelle \nprime carte di quella Badia col nome di Monte Acuto, \nsulla di cui schiena scaturisce il Bidente di Strabatenza. \nPer tre strade mulattiere si sale a Camaldoli, due sul \nfianco occidentale della Faggiola . Una di esse da Stia per \nAma sale sino allo Sprone, di dove riscende nell’opposta \nparete sino all’Eremo che trova un miglio sottostante al \ngiogo. L’altra via è quella che staccasi da Pratovecchio, e \nper Casalino o per Moggiona va a ricongiungersi a quella \ndi stia presso al giogo. La terza è tracciata sul fianco \norientale del contrafforte che da Camaldoli lungo \nl’Archiano passa sotto Seravalle e di là per Partina guida a \nBibbiena o a Poppi. \nLa distanza da Stia e da Pratovecchio all’Eremo di \nCamaldoli è di circa 7 miglia, 9 da Poppi e altrettante da \nBibbiena. Vi s’impiegano comunemente 3 in 4 ore per \nandare, e poco meno per ritornare ai paesi sopraindicati. \nPer un pittore (diceva l’abate Fontani) non vi ha forse \nluogo in Toscana così acconcio ed opportuno quanto \nCamaldoli a ritrar la natura nel suo vero e nel suo bello, in \nmezzo a quell’orrore che maestosamente ne riveste i \ncontorni. \nQuesta giogana dell’Appennino conserva l’antica sua \nchioma ornata di una estesissima faggeta, alla quale \nsubentrano con regolare simmetria per ordine di età \ncoordinate selve di abeto, che i suoi fianchi adornano di \nperenne verzura. Il color verde fosco delle foglie di abeto, \nla forma perpendicolare dei loro fusti, a confronto del \nverde chiaro e della tortuosa ramificazione dei faggi che \ncrescono a contatto, talora intersecano, e spesso fanno \ncorona alle abetine, costituiscono il più bel colpo d’occhio \ndi questa montagna. La quale col taglio del suo legname \nsomministra le maggiori entrate agli eremiti di Camaldoli, \nche da otto secoli ne sono i proprietarj. \nQuantunque le due qualità di piante già rammentate siano \ngli alberi indigeni e primitivi delle nostre montagne, \ncontuttociò pochi gioghi dell’Appennino toscano \nconservano la loro criniera adorna cotanto come lo è \nquella di che si discorre. Nella quale, già dissi altrove, \nesiste la sede più costante e meglio regimentata di estese e \ngrandiose abetine, lo spettacolo della vegetazione più \nrigogliosa e più imponente che offrir possano i monti \ntoscani. – Vedere APPENNINO. \nQueste selve però sono interrotte e rese più vaghe \nall’aspetto da vasti campi coperti di suffrutici e di delicata \npastura. \nTale essere doveva quel Campo di Maldulo  in mezzo a 7 \nfonti, donato a S. Romualdo per edificarvi l’Eremo che \npoi di Camaldoli ebbe il nome. \nQuesto luogo scelse S. Romualdo per costruirvi cinque \ncelle isolate, presso alle quali fondò una cappella \n(Basilica) sotto l’invocazione del Salvadore, consacrata \nda Teodaldo vescovo di Arezzo poco innanzi che egli \ndonasse al primo Eremita Pietro Dagnino, (nell’agosto del \n1037) altre selve intonse presso la sommità di quell’Alpe che divideva la Toscana dalla Romagna, e la giurisdizione \naretina dalla fiorentina e dalla diocesi di Fiesole. \nGiace il sacro Eremo, asilo di quiete e di vita \ncontemplativa, in mezzo a una folta selva di gigantesche \npiante di abeto, cinto all’intorno da un largo giro di mura, \nentro alle quali trovasi un vago e assai decoroso tempio, \ncon atrio, coro e cappelle all’uso monastico. \nNel fabbricato annesso esistono officine per gli usi \neconomici, separate dalle celle degli Eremiti. Sono queste \nultime le une dalle altre isolate lungo regolari viali, eguali \ndi forma, di grandezza e simmetricamente situate \nequidistanti fra loro con respettivo orticello. – Dirimpetto \nal tempio havvi il locale dove fu una scelta libreria, ricca \ndi preziosi codici greci e latini, con un archivio di \nnumerosi rotoli talmente corredato, che da esso i maggiori \ndocumenti estrassero gli Annalisti di quella \nCongregazione. Una collezione di pitture eseguite sul \nmuro, sulla tela e sulle pergamene da uomini distinti \nnell’arte del disegno fu essa pure dissipata insieme colle \nstampe e coi manoscritti all’occasione dell’universale \nsoppressione degli Ordini religiosi in Toscana, e poche di \nesse alla loro restaurazione ritornarono nel Sacro Eremo \ndi S. Romualdo. \nGli storici Camaldolensi non vanno di accordo sull’epoca \nprecisa della fondazione di quel devoto ritiro. Poiché gli \nautori di quegli Annali la segnano all’anno 1012, \nMabillon all’incontro la porta all’anno 1018, e il padre \nGrandi sotto gli anni 1023 e 1027. \nComunque sia, tanto il S. Eremo, quanto il sottostante \nmonastero, già ospizio di S. Donato e S. Ilarino a \nFontebona, furono di qualche anno posteriori alla \nfondazione della Badia di S. Maria a Prataglia, situata 4 \nmiglia toscane a levante di Camaldoli. – Vedere ABAZIA \nDI PRATAGLIA. \nIl nuovo e placido regime monastico, la fama e le virtù del \nsanto Istitutore, avendo richiamato a quell’Eremo molti \nuomini disgustati del mondo e dei suoi tiranni, \ncontribuirono ad arricchire di buon’ora quei cenobiti per \nle molte offerte degli ascritti accolti. E cotanta fu \nl’affluenza, che si diede opera a un più vasto edifizio, il \nquale, essendo restato, nel 1203, quasi totalmente preda \ndelle fiamme, si riedificò nel medesimo luogo con \nmaggiore solidità e bellezza; sicchè chiesa e monastero \nnel 1220 restarono compiuti. \nAumentata posteriormente la clausura, si ebbe in mira di \nconservare un accordo di simmetria a tutto l’edifizio, al \nquale fu recato non piccolo guasto nel 1498, quando \nl’esercito Veneziano sotto la condotta del duca di Urbino \npose in stato di assedio il monastero di Camaldoli, come \nquello che insieme con i suoi possessi, sino dal 1382, era \nstato dichiarato sotto la protezione e tutela della \nRepubblica fiorentina. Fu probabilmente in conseguenza \ndi quei disastri, che si dovè riedificare nel 1523 la vecchia \nchiesa, condotta con buon disegno a pietre lavorate, e nel \nsuo interno fregiata di pitture fatte dal Vasari nella sua \ngiovinezza. Nel 1772 la chiesa di Camaldoli fu ampliata, \nricostruita quasi dai fondamenti; e consacrata nel 24 \ngiugno 1776 da Giuseppe Pecci vescovo di Montalcino. \nAccosto alla sagrestia vi è la stanza dove fu la stamperia \neretta da Pietro Delfino Maggiore di Camaldoli, \nsuccessore dell’eruditissimo Ambrogio Traversari, che fu \nil maggior lustro di quella Congregazione religiosa \ncotanto benemerita della Toscana, e precipuamente del \nCasentino. \nConvien dire che i Camaldolensi non solo si distinsero per \nla loro astinenza, esemplare carità e beneficenza verso i \nbisognosi delle vicine contrade, ma sì ancora per la cura e \nl’impegno con cui animarono l’agricoltura e il \ncommercio. Avvegnachè essi furono a tutti gli altri \nmaestri nell’arte di custodire e trarre il maggior profitto \npossibile dalle foreste; e per essi loro fu dimostrato assai \nchiaro che l’arte bene spesso sa opportunamente \ncorreggere la natura e ritrovare vantaggio anco là appunto \ndove parea meno propizia, più inerte, od affatto indegna \ndegli umani sforzi e delle cure di un proprietario industre \ne non bisognoso. \nEglino singolarmente si segnalarono fino a quest’ultima \netà, conciliandosi la stima degli agronomi, del governo e \ndell’universale, per non essersi lasciati trascinare da un \nmal calcolato interesse nel quasi assoluto diboscamento \ndella selva forte, di cui furono vittima varie parti della \nToscana. I tagli sistematici che ad ogni centennio si \neseguivano per ordine di età nelle vaste abetine di \nCamaldoli, il metodo costante di rimpiazzare le abbattute \npiante con un eguale e forse maggiore spazio di \npiantonaje nuove, hanno fatto sì che quel bosco variasse \ndi aspetto e di località, ma non perisse mai. Alcuni \ncapricciosi tagli smoderatamente eseguiti dopo il 1810 nel \nbosco di Camaldoli e in quello detto dell’Opera \napportarono non lievi alterazioni alla bellezza, regolarità e \nprofitto successivo di quelle selve, cui è da desiderare che \nl’attivo e intelligente Camaldolense possa ripristinare nel \nsuo antico decoroso aspetto. – Vedere MOGGIONA.",
    "original_title": "CAMALDOLI",
    "byte_offset": 124099
  },
  {
    "context": "(Camars, Campus Martii)",
    "title": "CAMARTE, CAMARZO",
    "body": "– Gli storici fiorentini, allorché parlavano di questo luogo, non \nindicarono la sua ubicazione. Egualmente incerta e varia \nfu l’opinione sulla etimologia di Camarte o Camarzo , da \ncui si congetturò che avesse principio la capitale della \nToscana. \nMalespini e Villani dissero chiaramente che c’erano nel \npiano di Firenze (innanzi che sorgesse la città) due villate, \nuna delle quali chiamavano Arnina , l’altra Camarte; ed \naggiunsero che ci si faceva mercato, ove concorrevano i \nFiesolani e le terre e ville vicine. \nMentre quei tacquero sulla località di quelle villate, parve \nad alcuni altri di trovare quasi l’ombra di Camarte in \nCamerata, contrada nel poggio fra Firenze e Fiesole; \ntanto più che di un Campo di Marzo presso il fiume \nMugnone si parla in due carte della chiesa fiesolana, sotto \ngli anni 966, e 1032. - Altri però interpretavano Camarte \nper Casa di Marte, per Campo di Marte, piuttosto che per \nCampo Marzio. \nPer quanto sia da credere ingenuamente la voce antica \nCamarte scritta e letta in luogo di Camartius, non vi è \nautorità certa e chiara che lo manifesti al pari di quella \nregistrata in una pergamena della Badia di S. Miniato al \nMonte, all’anno 1244 (1 settembre), dove si tratta della \nlocazione di una pescaja sull’Arno che attestava in \nCamartio, seu Campo Martio . (ARCH. DIPL. FIOR. \nCart. di S . Miniato) \nLa quale pescaja corrispondendo a quella tuttora esistente \nfuor della porta di S. Niccolò, non resta più dubbio a senso mio sulla ubicazione del ricercato CAMARZO.",
    "original_title": "CAMARTE, CAMARZO",
    "byte_offset": 1842275
  },
  {
    "context": "presso Firenze.",
    "title": "CAMARZO",
    "body": "– Vedere CAMARTE.",
    "original_title": "CAMARZO",
    "byte_offset": 1843874
  },
  {
    "context": "in Val d’Elsa.",
    "title": "CAMBIANO",
    "body": "Borgata con villa signorile \nsull’antica strada Francesca, con chiesa parrocchiale (S. \nProspero) nel piviere di Monterappoli, Comunità \nGiurisdizione e circa 2 miglia toscane a settentrione di \nCastelfiorentino, Diocesi e Compartimento di Firenze. \nFu questo luogo posseduto per molti secoli dalla nobile \nfamiglia Cambi di Firenze, che recentemente lo alienò ai \nmarchesi Pucci, i quali unirono la tenuta e villa di \nCambiano alla loro grandiosa fattoria di Granajolo. \nCambiano era composto di due borgate, il Borgovecchio \npresso Granajolo e il Borgonuovo. \nPrendevano il titolo da Borgonuovo i conti Cadolingi \nsignori di Fucecchio, e di una gran parte della valle, \nsiccome lo dava per simil modo a un’antica chiesa \nparrocchiale (S. Maria a Cambiano) da lunga mano \nsoppressa, e riunita a S. Jacopo a Stilliano ed a S. Matteo \na Granajolo. – Vedere STILLIANO. \nLa parrocchia di S. Prospero a Cambiano conta 482 \nabitanti.",
    "original_title": "CAMBIANO",
    "byte_offset": 1843923
  },
  {
    "context": "nella Valle del Savio.",
    "title": "CAMERAGIO, alias LE CAPANNE",
    "body": "Casale nella parrocchia di S. Giovanni Batista alla \nCella di S. Alberico, nella Comunità e 7 miglia toscane a \ngrecale-levante di Verghereto, Giurisdizione di Bagno, \nDiocesi di Sarsina, Compartimento di Firenze. \nRisiede sulla schiena dell’Appennino, detto della Cella, \npresso il fiume Para tributario del Savio, nell’antica \ngiurisdizione dei Faggiolani, dei quali fu signoria il casale \ndi Cameragio. – Vedere CAPANNE, e CELLA di S. \nALBERICO.",
    "original_title": "CAMERAGIO, alias LE CAPANNE",
    "byte_offset": 1844891
  },
  {
    "context": "",
    "title": "CAMERATA",
    "body": "Borgata sparsa di deliziose case di \ncampagna con vaghi giardini nella pendice meridionale \ndel poggio di Fiesole sulla strada che dalla Porta a Pinti \nguida a quella città, nella parrocchia di S. Domenico \nComunità Giurisdizione Diocesi e 2 miglia toscane a \nostro di Fiesole, Compartimento di Firenze. \nFra i diversi significati dati a questo vocabolo di \nCamerata vi fu pur quello di crederlo derivato dall’antico \nCamarte, luogo di mercati dei Fiesolani. Altri lo fanno \nderivare da Opera Concamerata , allusivo alla gran volta \ndi un tempio supposto esistito nella collina di Camerata. \n– Vedere CAMARTE.",
    "original_title": "CAMERATA",
    "byte_offset": 1845404
  },
  {
    "context": "(Camillianum)",
    "title": "CAMIGLIANO nella Valle dell’Ombrone senese",
    "body": "Castello con pieve prepositura (SS. Biagio e \nDonato), nella Comunità Giurisdizione Diocesi e 6 miglia \ntoscane a libeccio di Montalcino, Compartimento di \nSiena. \nRisiede in collina sul torrente omonimo, alla sinistra del \nfiume Ombrone e della strada provinciale, che dalla Regia \ngrossetana si stacca a Cannicci, e per il Poggio alle Mura \ne S. Sigismondo si dirige a Montalcino. \n\nNon è da assicurare se riferisca a questo castello la più \nantica pergamena superstite della Badia di S. Eugenio \npresso Siena, con la data di novembre anno 948, per la \nquale Devoto abate di detto monastero concedè a livello \nbeni a Camugliano nel contado senese. \nNel 12 di luglio del 1212, Ildebrandino di Ardimanno, \nconsole del castello di Camigliano prestò giuramento di \nfedeltà alla Repubblica di Siena, cui promise di pagare per \nconto della sua Comunità un annuo tributo di lire 7. Il \nqual censo continuava nel 1249, non ostante che in \nCamigliano tenessero signoria i conti Ardengheschi di \nCivitella. \nNella primavera del 1333 i Pisani capitanati da (ERRATA: \nCiapo degli Scolari) Ciupo degli Scolari, penetrando \nostilmente nella Val di Merse, e di là nell’Ombrone, \npresero ed arsero Camigliano. (DEI, Cron. Senes.) \nA Camigliano.nel 1413 risiedeva un giusdicente senese di \nseconda classe. (ARCH. DIPL. SEN. Kaleffo  \ndell’Assunta.) \nLa pieve prepositura di Camigliano, insieme con quelle \ndel Poggio alle Mura, di Argiano, Porrona, e Cinigiano, \nnel 1462, furono staccate dal vescovato di Grosseto, di cui \nfacevano parte, per darle alla nuova Diocesi di \nMontalcino. – Vedere MONTALCINO. \nLa chiesa di Camigliano è di libera collazione del vescovo \ndi Montalcino. \nEssa conta 291 abitanti.",
    "original_title": "CAMIGLIANO (Camillianum) nella Valle dell’Ombrone",
    "byte_offset": 1846034
  },
  {
    "context": "",
    "title": "CAMIGLIANO in Val di Serchio",
    "body": "Castello ora magnifica \nvilla con parco e artificiosi giochi d’acqua dei marchesi \nTorrigiani, già della famiglia patrizia lucchese Santini. È \nil più grandioso palazzo fra quanti si possono Vedere nel \ncontado di Lucca, ornato di statue, di una copiosa \ncollezione di stampe e di scelte pitture, fra le quali si \ndistingue una sacra famiglia di Baldassarre Peruzzi, e una \nS. Teresa di Pietro da Cortona. \nRisiede nella collina di Segromigno, due miglia a \nsettentrione della strada Regia che da Pescia guida a \nLucca, circa 6 miglia toscane a grecale di quest’ultima \ncittà. \nCasigliano ha una chiesa parrocchiale (S. Michele) che \nsino dal secolo XIII trovasi filiale della pieve di \nSegromigno, nella Comunità e Giurisdizione di \nCapannori, Diocesi e Ducato di Lucca. \nEssa comprende 1108 abitanti.",
    "original_title": "CAMIGLIANO in Val di Serchio",
    "byte_offset": 1847808
  },
  {
    "context": "nel Val d’Arno casentinese. ",
    "title": "CAMINZA o CAMENZA",
    "body": "Casale diruto che ebbe parrocchia (S. Michele) nel piviere \ndi Partina, Comunità e Giurisdizione di Poppi, Diocesi e \nCompartimento d’Arezzo. \nVi ebbero podere i monaci di Prataglia sino dal 1038 per \nlegato di Ugo di Alfredo, e dopo essi gli eremiti di \nCamaldoli per acquisti fatti nel 1089 da Ildebrando di \nUgo. Ai quali eremiti fu il casale di Camenza  confermato \nda Federigo I con privilegio del 1154. (ANN. CAMALD.)",
    "original_title": "CAMINZA o CAMENZA",
    "byte_offset": 1848655
  },
  {
    "context": "(CAMIXANUM).",
    "title": "CAMISANO",
    "body": "Corte che sparì con l’isola \nin cui esisteva alla foce del fiume Magra nella Comunità \ndi Ameglia. Fu podere dei marchesi di Toscana, dai quali discendeva quel marchese Guido di Alberto, che nel 1060 \n(luglio) donò al monastero di S. Venerio del Golfo \nalquante terre nella corte di Camixano, situata nell’isola \ndell’Ameglia, in misura di una giova (jugero). Anche il \nmarchese Alberto Ruffo, nel giugno del 1085, donò alla \nmensa vescovile di Luni una gran parte della corte di \nCamisano. (MURAT. Ant. Esten.)- Vedere AMEGLIA.",
    "original_title": "CAMISANO",
    "byte_offset": 1849136
  },
  {
    "context": "(Camusianum) in Val di Sieve.",
    "title": "CAMOGGIANO",
    "body": "Villa, da \ncui prende il titolo la parrocchia si S. Andrea a \nCamoggiano già canonica con antico fonte battesimale, \nnella Comunità Giurisdizione e circa miglia toscane 1 e \n1/2 a libeccio di Barberino di Mugello, Diocesi e \nCompartimento di Firenze. \nRisiede alle radici orientali del monte della Calvana sul \ntorrente Lora, presso la villa di Camoggiano \nde’Buonamici di Prato.  \nÈ una delle più distinte chiese del piviere di S. Gavino \nAdimari, assegnata nel 1822 alla nuova pieve di S. \nSilvestro a Barberino di Mugello. Furono ad essa annessi \ni popoli di S. Ambrogio a Giratola, e di S. Miniato a \nTurlaccio. \nÈ padronato della nobile prosapia dei Cattani da \nCombiate e da Barberino, la quale con il patrimonio di \nquesta chiesa instituì un canonicato di famiglia nella \nmetropolitana fiorentina. \nHa un battistero di terra invetriata con bassorilievi dei \ncelebri scultori della Robbia. \nLa parrocchia di S. Andrea a Camoggiano comprende 224 \nabitanti.",
    "original_title": "CAMOGGIANO",
    "byte_offset": 1849712
  },
  {
    "context": "",
    "title": "CAMOLLIA, o CAMULLIA",
    "body": "Borgata che fu rinchiusa \nnell’ultimo cerchio della città di Siena, e da cui prese il \nnome la porta, il borgo e tutto il suburbio settentrionale di \nquella città, già distinto col nome di Terzo di Camollia. \nL’origine di questo nome parve al Gigli (Diario Senese) \nnata da un antico convento di Donne esistito in questo \nsobborgo; quasi Camullia  volesse significare Casa \nMulierum. \nIl Terzo di Camollia era formato dai seguenti 17 \ncomunelli: 1. S. Bartolommeo a Ministero ; 2. S. \nProspero; 3. S. Petronilla; 4. Vico; 5. Marciano; 6. \nFontebecci ; 7. Vuopini; 8. S. Dalmazio; 9. Abbadia a \nQuarto; 10. Castagno; 11. Ravacciano; 12. S. Giorgio a \nPapajano; 13. Capraja ; 14. Tolfe; 15. Monteliscai; 16. S. \nMiniato a Cellole; 17. S. Martino a Cellole e Fagnano. \nCon il regolamento speciale del 2 di giugno 1777, relativo \nall’organizzazione delle Comunità dello Stato senese, fu \nsoppresso il Terzo di Camollia e distribuiti i suoi \ncomunelli fra i due Terzi conservati nelle Masse di Siena, \ncioè di S. Martino e delle Masse di Città. Che perciò i \nprimi 10 comunelli furono dati alle Masse di Città, gli \nultimi 7 al Terzo di S. Martino.  \nIl borgo di Camollia è noto nella storia per essere stato \npiù volte campo di guerra dei nemici di Siena, per assedi e \nbattaglie celebrate dalli storici Toscani. \nSino dal secolo X si trovano memorie della contrada, e \ndella chiesa di S. Pietro in Camollia, ora dentro la città, \ndel Campo del Re, come pure di un’antico spedale sotto il \ntitolo di S. Basilio a Camollia. \n\nLa più antica pergamena relativa a S. Pietro di Camollia, \noggi detto alla Magione, è dell’anno 998, quando i conti \nRanieri, Berardo, e Walfredo fratelli carnali, e la contessa \nWilla vedova di altro conte Ranieri loro cugino, fecero \ndonazione al santo vescovo fiorentino Podio del \nguispadronato della chiesa di S. Pietro nel Borgo di \nCamollia con case, terreni e vigne poste presso all’arco, \nin luogo detto Taberna, ed altri effetti a Mincia e a \nCellole. La quale donazione fu poi nel giugno 1028 dal \nvescovo Lamberto ceduta alla nuova Badia di S. Miniato \nal Monte presso Firenze. (BORGHINI, Discorsi) \nL’ospizio di S. Basilio in Camollia, nel secolo XII fu \naffidato ai Vallombrosani della Badia di Passignano. Esso \nera situato nel prato presso Porta Camullia sulla via \nFrancesca o Romea. – Dai Vallombrosani passò al \ncapitolo della cattedrale senese che riedificò e ampliò in \npiù tempi quella chiesa, rovinata nell’ultimo assedio di \nSiena.",
    "original_title": "CAMOLLIA, o CAMULLIA",
    "byte_offset": 1850728
  },
  {
    "context": "",
    "title": "CAMPAGLIANA, o CAMPAGNANA di Montale",
    "body": "– Vedere AGNA, AGLIANA, e MONTALE in Val \nd’Ombrone pistojese.",
    "original_title": "CAMPAGLIANA, o CAMPAGNANA di Montale",
    "byte_offset": 1853267
  },
  {
    "context": "sull’Ema.",
    "title": "CAMPAGNANO (S. PIETRO a)",
    "body": "– Vedere EMA (S. PIETRO a).",
    "original_title": "CAMPAGNANO (S. PIETRO a)",
    "byte_offset": 1853378
  },
  {
    "context": "(Campaniaticum) nella Valle dell’Ombrone senese.",
    "title": "CAMPAGNATICO",
    "body": "Piccola Terra, o piuttosto Castello \ncapoluogo di Comunità, e di Potesteria, con pieve (S. \nGiovanni Batista) nella Diocesi e Compartimento di \nGrosseto. \nRisiede sulla sommità di un poggio fra la strada Regia \ngrossetana e il fiume Ombrone che ne lambisce intorno la \nbase da greco a libeccio, nel grado 28° 26’ 5” di \nlongitudine e 42° 53’ di latitudine 14 miglia toscane a \ngrecale di Grosseto, 22 a libeccio di Montalcino 34 a \nostro di Siena, valutando le miglia toscane alla consueta \nmisura fiorentina, alquanto più lunga del miglio senese. – \nTrovasi a una elevatezza di 480 braccia sopra il livello del \nMediterraneo. \nCampagnatico sino dal secolo X era signoreggiato dai \nconti Aldobrandeschi di Sovana e di Grosseto, cui \nappartenere doveva quel marchese Lamberto figlio \nd’Ildebrando, il quale mentre  risedeva nel suo castello di \nValiano sull’Ombrone alienò, per atto pubblico del 18 \naprile 973, all’Abazia di S. Salvadore sul Montamiata 45 \nfra corti e castelli situati, parte in Lombardia, e molti altri \nin Toscana, fra i quali Grosseto e Campagnatico. \nTale cospicua alienazione di allodiali, in cui furono \ncompresi immobili, bestiami, servi, aldi, aldiane, e \ntuttociò che faceva parte di stime vive e morte, pochi anni \ndopo fu redenta da Ermengarda di Ranieri vedova del \nmarchese Lamberto. La quale donna con atto pubblico \nfatto in Lattaja , li 17 aprile 989, ricomprò per la stessa \nsomma di diecimila lire i beni dal marito alienati. (ARCH. \nDIPL. FIOR. Carte Amiat.) \nMentre il marchese Lamberto disponeva dell’utile \ndominio della sua corte e castello di Campagnatico, \nnell’anno medesimo 973, e nello stesso mese di aprile, il conte Ridolfo, figlio del fu Gherardo Conte del Palazzo, \nrisedendo nella torre di Lattaja testè nominata, comprava \nda altro possessore due pezzi di terra vignata nel distretto \ndi Campagnatico. (loca citata) \nIn Campagnatico possedeva pure una tenuta o grancia la \nbadia di S. Salvadore sul Montamiata, confermatagli da \nCorrado II con due privilegi del 1026 e 1037. Anche la \nCorte di Roma aveva qualche giurisdizione in \nCampagnatico, siccome lo si deduce dal registro Vaticano \ndi Cencio Camarlingo. (MURAT. Ant. M. Aevi, T. V) \nFinora dei possessi territoriali. In quanto alla \ngiurisdizione feudale, la storia restò muta per noi sino al \nsecolo XIII. \nIl primo documento relativo a ciò, consiste in una \ndeliberazione presa nel 1248 dai reggitori del Comune di \nSiena, ad oggetto di liberare dal pedaggio e da altre \nvessazioni, cui erano esposti, i Senesi, quante volte alla \nspicciolata passavano per Campagnatico. A dare effetto \nalla quale deliberazione furono destinate guardie lungo \nquella strada, e ridotti gli uomini di Campagnatico \nall’ubbidienza di un potestà senese. (ARCH. DIPL. \nSENES.) \nFra i dominatori di Campagnatico eranvi in quella età due \nfamiglie magnatizie della Maremma senese, una della \ndinastia Visconti di Campiglia in Val d’Orcia, l’altra degli \nAldobrandeschi di Sovana e di S. Fiora. \nApparteneva ai Visconti di Campiglia quel conte Ugolino, \nil quale dopo aperte ostilità per la mediazione degli \nOrvietani, nel 1257, fu riammesso in Campagnatico al \npossesso dei suoi diritti e giurisdizioni, con ingiunzione ai \nterrazzani di non alienare né di cedere cosa alcuna al \nconte preaccennato. – L’altro più famigerato nella storia è \nquel conte Omberto di Campagnatico, figlio del conte \nGuglielmo di S. Fiora, e condomino col cugino Conte \nAldobrandino di Sovana; il quale Omberto con i suoi \nsgherri assaliva alla strada tutti gli amici della Repubblica \nsenese, fra i quali nel 1256 alcuni ambasciatori, che tenne \nprigioni nella torre del suo castello, sino a che esso stesso, \nnel 1259, da alcuni nobili fuoriusciti di Siena, sotto \nmentite spoglie fratesche introdottisi nel cassero, uccisero \nquel tiranno, che Dante figurò d’incontrare nel Purgatorio \nfra i superbi, mentre gli pose in bocca le seguenti parole: \n \nL’antico sangue e l’opere leggiadre  \n   De’miei maggior mi fer sì arrogante  \n   Che non pensando alla comune madre, \nOgn’uomo ebbi in dispetto tanto avante, \n   Ch’io ne morii, come i Senesi sanno; \n   E sallo in Campagnatico ogni fante. \nIo son Omberto: e non pur a me danno  \n  Superbia fè che tutti i miei consorti \n  Ha ella tratto seco nel malanno. \n              (PURGAT. Cant. XI) \n \nFra i consorti di Omberto, oltre il conte Ugolino, altri \nmagnati signoreggiavano in Campagnatico. Alle parole \ndell’Alighieri accresce fede una provvisione del potestà di \nSiena del 1270, mercè cui la Repubblica s’interpose a \nmetter pace fra i terrieri e i varj condomini di \nCampagnatico. \nEra nel numero di questi signori un Donusdei di \nLotteringo Tolomei per enfiteusi ottenuta dai monaci \nVallombrosani di S. Mustiola a Torri. I quali, nel 1272, \nper la piccola retribuzione annua di una libbra di pepe, \ndiedero a livello perpetuo la terza parte pro indiviso  del \ncastello, corte e territorio di Campagnatico. In vista di ciò, \nil dì 13 aprile del 1274, seguì la divisione, e si stabilirono \ni respettivi confini fra il nuovo feudatario Tolomei e i \nVisconti Pepone, Monaldo, Salinguerra ed altri \ncompatroni di quel territorio. \nNel 1282 (8 giugno) Donna Folchina vedova di Donusdei, \npiù noto col nome di Deo Tolomei, come tutrice dei figli \npupilli, vendè alla Repubblica di Siena 22 delle 30 parti di \nquel feudo per la somma di lire 10815, oltre il censo della \nlibbra di pepe da pagarsi ai monaci di Torri. Ciò avvenne \nquasi nel tempo stesso (27 giugno 1282) che il Comune di \nCampagnatico oppignorava alla stessa Repubblica la metà \ndei mulini e gualchiere poste sul fiume Ombrone per \nl’imprestito di 2000 lire. \nIn questo stesso anno 1282 il Comune di Campagnatico \naccordò con i reggitori della Repubblica senese, di essere \nallirato nella somma di lire tremila di capitale e non più, a \ncondizione di non imporre dazj e gabelle maggiori di \nquelle convenute, e obbligandosi per anni 15 di portare a \nSiena l’offerta di un cero di libbre 25, con altri patti. \nNel 1296 (27 aprile) Tancredi figlio di Pepone Visconti \ncol consenso del padre vendè al Comune di Siena otto \nparti di Campagnatico delle 30 già sopra indicate nei \ndesignati confini per il prezzo di lire 3400. – Lo stesso \nfecero poco dopo (26 aprile 1298) per la loro porzione \nDonna Mina di Guicciardo di Napoleone da Civitella, \nvedova di Niccola de’Visconti per la valuta di 1800 lire, e \nDonna Emilia vedova de’Salinguerra (21 novembre 1299) \nper lire 2000. – In conseguenza delle quali alienazioni i \ndiritti e terreni posseduti dai vari Visconti e feudatari di \nCampagnatico furono nel giro di vent’anni acquistati tutti \ndalla Repubblica di Siena, alla quale toccò parimenti il \npadronato della pieve di quel castello. (ARCH. DIPL. \nSENES.) \nNelli statuti di Campagnatico, scritti al tempo di Leone X, \nè fatta menzione di una fiera nel mese di settembre, del \npalio di lire 20 da recarsi a Siena a mezz’agosto, dei \npascoli comunali, del numero e conservazione delle fonti \ndi campagna per abbeverare i bestiami, dello spedale e \ndello spedalingo di S. Antonio Abate sulla via grossetana, \ndegli operaj della pieve di S. Giovanni, e della chiesa \nparrocchiale di S. Maria, soppressa sul declinare del \nsecolo XVIII. \nI ruderi della pieve vecchia e del suo cimitero sussistono \ntuttora in un effetto del signor Rossi di Campagnatico alla \nbase meridionale del poggio, e circa un miglio sotto il \ncastello.  \nIl castello di Campagnatico nel 1363 fu occupato dalla \nmasnada capitanata da Niccolò di Montefeltro, la quale \nrecò gravissimi danni allo Stato senese. \nCampagnatico, dopo la guerra che decis e della sorte di \nSiena, seguì i destini della madre patria, e deteriorò \nsensibilmente le sue condizioni fisiche e morali, sino a \nche LEOPOLDO I acquistò, per rivendere ripartitamente \nagli inquilini con favorevoli condizioni, la estesissima \nfattoria dei nobili Cotoni, nel tempo che rindennizzava i \nterrieri del terzo e anco della metà delle spese fatte nella \ncostruzione di nuove abitazioni, per le quali \nCampagnatico cangiò di aspetto e divenne una Terra più ridente e meglio fabbricata di quella parte di Maremma. \nComunità di Campagnatico . – La Comunità di \nCampagnatico ha una superficie territoriale di 103647 \nquadrati, dei quali 3275 sono occupati da strade, da alvei \ndi fiumi, torrenti e da altri corsi di acqua. \nHa una popolazione permanente di 3136 individui, a  \nragione di 25 abitanti per ogni miglio quadrato di suolo \nimponibile. \nLa forma iconografica del suo distretto è tre volte \nmaggiore nella lunghezza che nella larghezza. \nQuest’ultima nella direzione da levante a ponente è \ntalmente angusta presso al suo centro che, verso Paganico, \nnon oltrepassa le tre miglia, mentre la sua lunghezza si \naccosta alle 20 miglia. \nConfina con 9 Comunità. A levante tocca quella di \nMontalcino mediante il fiume Ombrone, dalla confluenza \ndella Merse sino a bocca d’Orcia. Ivi subentra la \nComunità di Cinigiano, con la quale si accompagna lungo \nl’Ombrone medesimo sino al confluente Melacce, \nrimontando il corso del quale torrente prosegue nella \ndirezione da ponente a levante fino allo sbocco del \nMelacciole, dove per brevissimo tragitto tocca la \nComunità di Arcidosso. Costà volgendo la fronte a \nscirocco varca il Melacce, sale i poggi de’Melangoli e \ndegli Scopeti, avendo a confine la Comunità di Scansano, \ncon la quale si accompagna per il crine dei monti nel \nfosso Fronsina, e con esso entra nel torrente Trasubbie \nvoltando la faccia a ostro per scendere lungo il torrente \nmedesimo nel fiume Ombrone, dove lascia la Comunità di \nScansano, e trova nella sinistra ripa quella di Grosseto. \nCon quest’ultima entra nel borro Siletto, quindi piegando \na libeccio costeggia la via comunale che entra nella Regia \ngrossetana all’osteria delle Capannelle, dove prosegue sul \nfianco meridionale di Montorsajo sino a che al colle di \nFinocchiaja presso Monte Leone subentra la Comunità di \nRoccastrada. Con quest’ultima presenta la faccia a \nmaestro per entrare di conserva nel torrente Gretano, il \ncui corso rimonta sino al poggio di Selvapiana. Costà \npiegando verso settentrione lascia fuori il Gretano per \nvarcare nel vallone del Lanzo che seconda per breve \ntragitto, quindi attraversa davanti al poggio del Casale di \nPari, che oltrepassa per entrare in Val d’Aspra  sul fianco \norientale del monte di Belagajo , di dove scende nel \ntorrente Farma. Ivi cessa la Comunità di Roccastrada, ed \nentra a confine quella di Monticiano, con la quale passa \nPetriolo, e di là per il torrente medesimo sbocca nel fiume \nMerse, dove subentra la Comunità di Murlo. Con essa \nfronteggia dal lato di grecale per il corto tragitto di un \nmiglio, quanto è appunto la via che resta da percorrere al \nfiume Merse nel proprio alveo prima di vuotarsi \nnell’Ombrone; al cui sbocco la Comunità di \nCampagnatico ritorna a contatto con quella di \nMontalcino. \nFra le strade rotabili che attraversano l’esteso territorio di \nquesta Comunità contasi per prima la Regia grossetana, la \nquale percorre nel territorio di Campagnatico per quasi 18 \nmiglia toscane, a partire verso settentrione dal ponte di \nPetriolo sino alla Novelletta  di là dall’osteria delle \nCapannelle, che trovasi circa 10 miglia innanzi di arrivare \na Grosseto. \nÈ provinciale la via che si stacca dalla Regia grossetana \nall’albergo de’Cannicci per dirigersi dal lato di grecale \nalla confluenza dell’Orcia coll’Ombrone, e di là a \nMontalcino. \nSono strade comunitative rotabili quelle che si staccano \ndalla Regia grossetana per andare a Mont’Orsajo, a \nCampagnatico, al Sasso di Maremma, a Civitella e a Pari. \nDa Campagnatico parte un braccio di strada rotabile per \nscendere alla pieve vecchia e alla barca dell’Ombrone. \nI fiumi che percorrono o lambiscono lo stesso territorio \nsono i già nominati Ombrone e Merse. Nel numero dei \ntorrenti maggiori si contano, a settentrione la Farma, a \nponente il Lanzo e il Gretano, a ostro il Trasubbie, e a \nlevante il torrente delle  Melacce. \nLa contrada è coperta da una duplice diramazione di \nmonti che intersecano la Valle inferiore dell’Ombrone, \ntanto a destra che a sinistra del fiume. Vengono dal lato di \nponente i contrafforti che propagansi da Montieri, da \nSassoforte e da Rocca Tederighi sino alla destra ripa \ndell’Ombrone, dove si associano e si confondono con i \npoggi che dall’opposta riva del fiume medesimo fanno \ncorona e barbacane alla gran massa trachitica che emerge \ndalla cima del Monte Amiata. \nFra i punti più elevati di tali diramazioni si distinguono, a \nponente il Monte Leone e Mont’Orsajo; a settentrione il \npoggio di Belagajo  e il varco all’osteria del Leccio presso \nPari. Non è ancora nota l’altezza assoluta di Monte Leone \ne di Belagajo , l’ultimo dei quali supera tutti gli altri del \nterritorio. Quelle segnalate dal chiarissimo astronomo P. \nInghirami sono, al poggio del Leccio che è a 713 braccia \nsopra il Mediterraneo, e sul Mont’Orsajo , preso dalla \nsommità del campanile, il quale trovasi a 677,7 braccia di \nelevatezza. \nLa qualità e struttura fisica del terreno stratiforme \ncompatto di questa Comunità presenta in generale tali \ncaratteri, che sensibilmente lo distinguono da quello \nappartenente alla catena centrale dell’Appennino. \nImperocché, tanto la linea dei monti che le fanno spalliera \ndal lato di settentrione, quanto quelli che attraversano \nnella direzione da maestro a levante-scirocco la Comunità \ndi Campagnatico, appartengono a una calcarea di origine \nsedimentaria sì, ma in molte parti cellulosa, di una \ntessitura semigranosa, attraversata da frequenti filoni di \nspato candido e cristallino, o anche da vene di solfo e \nmetallifere, come quelle che racchiudono ossidi e solfuri \ndi manganese, di ferro, di rame o di qual sia altro \nminerale. Anche il macigno, che in molti luoghi alterna, e \nsovente ricuopre una simile calcarea, trovasi cangiato in \nsteaschisto lucente, in roccia siliceo-calcarea, in \npetroselce o in diaspro. Nella qual formazione \ns’incontrano bene spesso intarsiati a larghe dimensioni \ndepositi di una breccia calcarea di vario colore, cementata \nda un abbondante sugo quarzoso scaturito dalle viscere di \nquel terreno. \nTali masse di origine sedimentaria mostrano pertanto di \navere sofferto, non tanto una modificazione nei loro \nelementi, quanto nella loro struttura, nella irregolarità, \ncontorsione e andamento dei loro strati, accadute in \nun’epoca posteriore a quella del loro primitivo \nconsolidamento. È questa una delle tante misteriose \noperazioni della natura, di cui sarebbe ardire \nl’avventurarsi a spiegarne il mistero; come che sia lecito \ndi congetturare essere state tali masse stratiformi \nsconvolte e alterate in conseguenza del sollevamento delle rocce plutoniane, le quali emersero per varj punti di \ntrabocco, i di cui centri di azione non furono molto lungi \ndal distretto di Campagnatico. \nI gruppi più marcati di una simile catastrofe si \nmanifestano, dal lato orientale, nelle masse cristalline \ntifoniane del Mont’Amiata; a occidente-maestro nelle \nrocce serpentinose di Rocca Tederighi  e di Sassofortino; a \nsettentrione nei gabbri di Montautolo di Pari, e di \nBelagajo . \nE da queste rocce, iniettate da filoni solfureo-metallici, \ndonde scaturiscono tanti vapori, tante acque termali. È \ncostà dove si nascondono quelle vene metallifere di rame \nnativo, o carbonato o solforato: di ferro oligisto, \nmagnetico, ossidato: di piombo argentifero, di manganese \nossidato ecc. – Vedere MONTAUTOLO di PARI, \nMONTORSAJO e MINIERE della TOSCANA. \nL’agricoltura in questa Comunità languisce anzi che nò, e \npuò dirsi stazionaria, ad eccezione di poche località \nprossime ai castelli meno disabitati; mentre la selva forte \ncopriva per due terzi questo vasto distretto innanzi che le \nforeste vestite della pianta indigena delle nostre maremme \n(Quercus Suber) venissero con poca carità e minore \neconomia atterrate per far potassa e dogherelle, senza aver \nfatto subentrare coltivazione che l’occhio, ma più \nl’interesse pubblico e privato soddisfacesse. \nI monti però di Belagajo e quelli del Leccio a settentrione; \ni poggi di Casenovole e di Mont’Antico a levante; e \nquello di Mont’Orasajo a ponente verdeggiano tuttora e \nsono generalmente ben vestiti di lecci, di cerri, di carpini, \ndi scope arboree, di mortelle, di sondri e di albatri. Ma del \nloro frutto se ne giovano a sazietà i volatili e gli animali \nquadrupedi piuttosto che gli uomini per ritrarne carbone o \nlegname, scoraggiti dalla mancanza di consumatori vicini, \no dalla spesa per lontani trasporti. \nI poggi di Civitella si distinguono in mezzo a tanto \ndeserto per la coltura dell’ulivo e della vite, piante che \nformavano un dì la ricchezza delle Maremme. \nAnche nei dintorni di Campagnatico migliorò la stato \nagrario dopo che la munificenza di LEOPOLDO I ripartì \nfra molti piccoli possidenti del luogo un vasto spazio di \nterreno selvoso e incolto ridotto in seguito a domestico. \nDopo che quei terrazzani sostituirono alla macchia \nvigorosi oliveti, campi sativi, e vigneti, si videro i dintorni \ndi Campagnatico formare un imponente contrasto con la \nvicina deserta pianura di Paganico. Lo che può fare prova \nconvincentissima e manifesta della differenza che passa \nfra un latifondo posseduto da un solo proprietario, cui \nbasta decimare con la sementa triennale le vaste tenute, \nlasciando in abbandono due terzi e forse più di suolo per \nnatura rigoglioso e ferace, di confronto ai maggiori \nprodotti di piccoli predj divisi fra molti possidenti e con \ndiligenza dai proprj padroni diretti e coltivati. \nLe fide per i pascoli nelle buone stagioni costituiscono il \nmaggiore prodotto dei possessori di boschi; e il bestiame \ngrosso e minuto forma il ramo quasi unico delle loro \nentrate. Dissi, nelle buone stagioni, poiché se costà \nrestano stazionarie le bestie bovine, cavalline e porcine, \nemigrano altronde da mezzo giugno a mezzo ottobre col \ngregge lanuto le persone avventizie, pastori, taglialegne, \nagricoltori, cacciatori e artigiani, i quali fuggono di costà \ncome si fuggirebbe dalle più basse maremme . Ciò non \nostante in Campagnatico, in Civitella, e in altri castelli \nsituati nelle sommità dei poggi, l’aria non può dirsi per sé \nstessa maligna; comecchè Mont’Orsajo e Pari, rapporto a \nsalubrità di clima abbiano la preferenza, sopra tutti gli \naltri paesi della stessa Comunità. \nLa cacciagione costituisce un altro non dispregevole \nscopo di occupazione, di sollievo e di lucro agli abitanti \nstazionari e a quelli foranei che, da Lucca, da Pisa e da \nFucecchio si diramano per le Maremme a procurare \nguadagno col selvaggiume, che in mezzo a tante macchie \nsignoreggia e si propaga. \nI quadrupedi più infesti alle mandre sono i lupi, le faine e \nle volpi. Il cignale, che è rimasto, dopo l’estirpazione \ndegli orsi, il re delle selve maremmane, forma lo scopo di \nfestose caccie collettizie fra gli abitanti di questa \ncontrada, mentre isolatamente vanno in cerca delle lepri, \ndei caprioli, delle starne, quaglie e beccaccie, \ncopiosissime fra loro, siccome lo è la caccia degli uccelli \nminori lasciata alla cura dei forestieri, i quali sogliono far \nuso dei lacci, del visco, e delle reti più che del fucile. \nTra i favori accordati dal Gran Duca LEOPOLDO I fu \nquello di erigere presso l’antico cassero di Campagnatico \nun pretorio per stabilirvi un potestà, la cui giurisdizione \ncivile non abbraccia che le popolazioni del capoluogo, di \nMont’Orsajo e di Paganico; mentre Casenovole, \nMont’antico, Civitella e Pari dipendono dal potestà di \nquest’ultimo castello. \nPer gli atti di polizia e per le cause criminali, l’uno e \nl’altro guisdicente dipende dal Vicario Regio di Grosseto, \ndove è la sua cancelleria Comunitativa, l’ufizio \ndell’Esazione del Registro, l’Ingegnere di Circondario, la \nConservazione delle Ipoteche e la Ruota.  \nLa Comunità mantiene un medico in Campagnatico, un \nchirurgo in Mont’Orsajo, un medico a Civitella e un \nchirurgo in Pari. In tutti i suddetti vi è pure un maestro di \nscuole elementari. \nNon vi sono in Campagnatico fiere né mercati; solamente \nun mercato settimanale nel mese di marzo si tiene in \nPaganico per gli animali neri, e una qualche fiera annuale. \n– Vedere PAGANICO. \nCampagnatico nei secoli scorsi non ha fornito alla \nRepubblica letteraria alcun uomo distinto; e appena conta \ntra i suoi bravi un Vittorio da Campagnatico mediocre \npoeta latino, che pubblicò nel 1477, a Venezia, un \npoemetto sul gioco della pugna dei Senesi. \n \nPOPOLAZIONE della Comunità di CAMPAGNATICO a \ntre epoche diverse. \n \n- nome del luogo: CAMPAGNATICO, titolo della chiesa: \nS. Giovanni Batista (Pieve) e annesso, diocesi cui \nappartiene: Grosseto, abitanti del 1640: n° 503, abitanti \ndel 1745: n° 288, abitanti del 1833: n° 880 \n- nome del luogo: Casale di Pari, titolo della chiesa: S. \nDonato (idem), diocesi cui appartiene: Grosseto, abitanti \ndel 1640: n° -, abitanti del 1745: n° 150, abitanti  del \n1833: n° 206 \n- nome del luogo: Casenovole, titolo della chiesa: S. \nGiovanni Evangelista (P.), diocesi cui appartiene: Siena, \nabitanti del 1640: n° 127, abitanti del 1745: n° 96, \nabitanti del 1833: n° 130 \n- nome del luogo: Civitella dell'Ardenghesca, titolo della \nchiesa: S. Maria in Monti (idem), diocesi cui appartiene: Siena, abitanti del 1640: n° 530, abitanti del 1745: n° \n153, abitanti del 1833: n° 602 \n- nome del luogo: Mont'Antico, titolo della chiesa: S. \nTommaso (idem), diocesi cui appartiene: Siena, abitanti \ndel 1640: n° 100, abitanti del 1745: n° 145, abitanti del \n1833: n° 203 \n- nome del luogo: Mont'Orsajo, titolo della chiesa: S. \nCerbone (idem), diocesi cui appartiene: Grosseto, abitanti \ndel 1640: n° 281, abitanti del 1745: n° 114, abitanti del \n1833: n° 265 \n- nome del luogo: Paganico, titolo della chiesa: S. \nMichele (idem), diocesi cui appartiene: Siena, abitanti del \n1640: n° 391, abitanti del 1745: n° 84, abitanti del 1833: \nn° 238 \n- nome del luogo: Pari, titolo della chiesa: S. Biagio \n(idem), diocesi cui appartiene: Siena, abitanti del 1640: \nn° 523, abitanti  del 1745: n° 463, abitanti  del 1833: n° \n- Totale abitanti del 1640: n° 2455 \n- Totale abitanti del 1745: n° 1493 \n- Totale abitanti del 1833: n° 3129 \n \nFrazione di popolazione la cui chiesa appartiene ad altra \nComunità \n \n- nome del luogo: Cana, titolo della chiesa: S. Martino \n(Pieve), Comunità nella quale è situata: Rocca Albegna, \nabitanti del 1833: n° 7 \n \n- Popolazione totale nell'anno 1833: n° 3136",
    "original_title": "CAMPAGNATICO",
    "byte_offset": 1853451
  },
  {
    "context": "in Val d’Ombrone senese.",
    "title": "CAMPALBOLI",
    "body": "Subborgo occidentale della terra di Asciano fra il ponte di Ombrone \ne l’antica porta castellana, oggi detta de’Bianchi. Prese il \nvocabolo da questo subborgo la soppressa cura di S. \nNiccolò di Campalboli, già manuale della pieve di \nAsciano. – Vedere ASCIANO in Val d’Ombrone.",
    "original_title": "CAMPALBOLI",
    "byte_offset": 1876293
  },
  {
    "context": "nel Val d’Arno casentinese.",
    "title": "CAMPALDINO",
    "body": "– Vedere CERTOMONDO.",
    "original_title": "CAMPALDINO",
    "byte_offset": 1876626
  },
  {
    "context": "in Val d’Arbia.",
    "title": "CAMPANA",
    "body": "Villa dei conti Alberti sul \nfosso Arbiola, nella cura della Badia a Roffeno, Comunità \nGiurisdizione e 4 miglia toscane a ponente di Asciano, \ndiocesi di Arezzo; Compartimento di Siena. \nRisiede in una piaggia dove fu la chiesa parrocchiale \nde’SS. Simone e Giuda di Sarchianello, la quale trovasi \nda gran tempo rovinata, ed il suo popolo riunito a quello \ndi Roffeno nel piviere di Vescona.",
    "original_title": "CAMPANA",
    "byte_offset": 1876696
  },
  {
    "context": "",
    "title": "CAMPANA (S. MICHELE A)",
    "body": "Casale con parrocchia nella Valle del Senio in \nRomagna, piviere di Misileo, Comunità Giurisdizione e \ncirca 2 miglia a grecale -settentrione di Palazzuolo, \nDiocesi e Compartimento di Firenze. \nRisiede in costa alla destra del fiume Senio appena 1/2 \nmiglio a ostro di Susinana. \nS. Michele a (ERRATA : Campana) Campanara conta 116 \nabitanti.",
    "original_title": "(ERRATA: CAMPANA) CAMPANARA (S. MICHELE",
    "byte_offset": 1877124
  },
  {
    "context": "nella montagna di Pistoja. Due casali ",
    "title": "CAMPÈDA",
    "body": "(Campèda nuovo e vecchio) nella Valle del Reno \nbolognese, dal più antico dei quali prende il distintivo la \nchiesa parrocchiale dei SS. Giuseppe e Ignazio. L’altra \nparrocchia di S. Michele a Campèda fu soppressa nel \ndecorso secolo, e annessa al popolo della Sambuca, nella \ncui Comunità e Giurisdizione i due Campèda sono situati, \nDiocesi di Pistoja, già di Bologna, Compartimento di \nFirenze. \nSi trovano sul dorso dell’Appennino fra il Reno e il \ntorrente Limentra , circa un miglio distanti dal castello \ndella Sambuca, che gli resta a levante. \nLa parrocchia di Campèda ha 127 abitanti.",
    "original_title": "CAMPÈDA",
    "byte_offset": 1877520
  },
  {
    "context": "nella Valle del Lamone.",
    "title": "CAMPERALDO",
    "body": "– Vedere \nGAMBERALDO.",
    "original_title": "CAMPERALDO",
    "byte_offset": 1878179
  },
  {
    "context": "",
    "title": "CAMPERIA di Cortona",
    "body": "Questo nome di varie città della \nToscana fu applicato al distretto suburbicario, ossia alle \nmasse, villate, borgora e popoli che costituivano l’antico \nperimetro civile dello stesso corpo di cittadinanza. Per \nmodo tale che gli abitanti delle Camperie si riguardavano \nquali membra della città, e come tali godevano i privilegj \ne sostenevano gli onori medesimi di quelli che abitavano \ndentro le mura urbane; poiché si reggevano con le leggi \nmedesime, e dallo stesso potestà e magistrature erano \ngovernati. \nTale avvertenza importa precipuamente conoscere onde \npoter dare il suo vero valore alle popolazioni delle città \ndella Toscana, all’epoca in cui le cronache municipali \ncalcolavano gli abitanti dentro le mura collettivamente \ncon quelli delle Camperie suburbicarie. \nNel tempo che gli Aretini, per esempio, i Cortonesi e i \nMontepulcianesi ripartivano i contorni della loro città in \nquartieri o Camperie, Siena distingueva le piagge de’suoi \nsubborghi in tre Masse, Pistoja i suoi contorni in quattro \nCortine, Volterra le più vicine borgate in  Pendici. – \nVedere gli articoli delle stesse città.",
    "original_title": "CAMPERIA di Cortona",
    "byte_offset": 1878243
  },
  {
    "context": "nel Val d’Arno aretino.",
    "title": "CAMPERIE (S. FABIANO ALLE)",
    "body": "Villa con chiesa parrocchiale che prese il \nnomignolo da una delle quattro Camperie nel suburbio \norientale Comunità Giuris dizione Diocesi e \nCompartimento di Arezzo, da cui è circa un miglio \ndistante. \nRisiede alla base di una ridente collina ornata di case \nsignorili, di belle coltivazioni e di copiose limpide fonti, \nparte delle quali furono riunite e portate per grandiosi \nacquedotti dentro la città di Arezzo.  \nIn questa collina esiste tuttora la villa Redi, i di cui orti \nfurono rammentati con sentimento di compiacenza dal \nsuo proprietario nel famoso Ditirambo. \nLa chiesa di S. Fabiano fu eretta in parrocchia nel 1688. È \naddetta alla pieve di S. Polo, e conta 204 abitanti.",
    "original_title": "CAMPERIE (S. FABIANO ALLE)",
    "byte_offset": 1879398
  },
  {
    "context": "nell’Isola del Giglio.",
    "title": "CAMPESE (GOLFO DEL)",
    "body": "Largo \nseno che costeggia intorno a quest’isola dal lato di \nmaestro fra la punta del Morto e quella del Faraglione. – \nVi è una torre munita a difesa dei navigli che ivi si \nriparano, non che a cautela di sbarchi clandestini e \nsospetti. \nIl golfo del Campese ha vicino alla costa 20 e più braccia \ndi fondo, pesca 100 e più braccia nella linea dei due \npromontorj. – Esso ebbe nome dal torrente che scende dal \nfianco occidentale del monte, sul cui dorso risiede la \nTerra del Giglio; la quale è due miglia a levante-scirocco \ndel Golfo di Campese.",
    "original_title": "CAMPESE (GOLFO DEL)",
    "byte_offset": 1880162
  },
  {
    "context": "",
    "title": "CAMPESTRI (S. ROMOLO A)",
    "body": "Casale con parrocchia in \nVal di Sieve nel piviere di S. Cresci in Valcava, Comunità \nGiurisdizione e 3 miglia toscane a ostro-libeccio di \nVicchio, Diocesi e Compartimento di Firenze. \nRisiede a mezza costa nel lato settentrionale del Monte \nGiovi. – La parrocchia di Campestri fu dal pontefice \nEugenio IV annessa a SS. Martino e Lucia a Uliveta, già \ndetto a Campestri, entrambe di padronato della mensa \nvescovile di Firenze. \nEsiste in questo popolo una grandiosa villa dei Signori \nRoti, antichi feudatarj dei vescovi di Firenze in coteste \nparti. \nS. Romolo a Campestri conta 304 abitanti.",
    "original_title": "CAMPESTRI (S. ROMOLO A)",
    "byte_offset": 1880774
  },
  {
    "context": "in Val di Cornia.",
    "title": "CAMPETROSO",
    "body": "Castello distrutto nei \npoggi che stanno fra le fiumane Pecora e Milia, nella \nComunità Giurisdizione e Diocesi e circa 6 miglia toscane \na ponente-maestro di Massa Marittima, Compartimento di \nGrosseto. \nIl più antico istrumento relativo a questo perduto castello, \nil cui distretto chiamasi Bandita di Campetroso, è \ndell’anno 1040. Si tratta di un’enfiteusi fatta da Azzone \nabate di Monteverdi a favore di Giovanni vescovo di \nLucca per diverse case e poderi, con una terza parte del \ncastello di Campo petroso  e dell’annessa chiesa di S. \nAndrea. (ARCH. ARCIV. DI LUCCA) \nNel 1220 alcuni terreni di questo distretto erano stati \nacquistati dai Conti Alberti signori di Monte Rotondo, \nmentre una parte del dominio diretto di Campetroso la \nconservavano i monaci di Monteverdi, i quali, nel 1252, \nl’alienarono affatto al Comune di Massa. – A favore della \nstessa città uno dei conti di Castagneto, nel 28 settembre \n1295, rinunziò per il prezzo di lire 400 quella porzione di \npossessi che esso aveva in Campetroso. (ARCH. DIPL. \nFIOR. Carte di Massa .) \nSebbene l’imperatore Lodovico il Bavaro nel 1327 \ndestinasse con titolo di feudo a Gaetano Malpigli di \nSanminiato il castello di Campetroso, questo privilegio \nrestò senza effetto, o svanì col potere di colui che l’aveva \npronunziato. \nNel 1400 il Comu ne di Massa alienò per la somma di \nfiorini 515 il distretto di Campetroso ai nobili della \nSassetta, dopo che ai medesimi, a cagione d’un \nimprestito, era stato anteriormente oppignorato. (loca \ncitata Carte di Volterra e della Primaziale di Pisa) \nDa gran tempo in Campetroso non è restato indizio di \ncastello né di riunione di fabbricato. Esso non è più che \n\nuna tenuta coperta di macchia e di pascoli.",
    "original_title": "CAMPETROSO",
    "byte_offset": 1881405
  },
  {
    "context": "nel Val d’Arno fiorentino.",
    "title": "CAMPI",
    "body": "Grosso borgo, già \ncastello, capoluogo di piviere, di Comunità e di \nPotesteria, nella Diocesi e Compartimento di Firenze. \nSono più popoli e borgate, la maggiore delle quali trovasi \nsulla ripa sinistra del fiume Bisenzio, dove fu il castello \nalla testa del ponte e lungo la strada Regia pratese, nel \ngrado 28° 48’ di longitudine e grado 43° 49’ 5” di \nlatitudine, 6 miglia toscane a ponente-maestro di Firenze, \n4 a libeccio di Prato, 14 a levante di Pistoja. \nLa disposizione e riduzione agraria del terreno fornì alla \ncontrada, come a tanti altri luoghi, il nome di Campi. –  \nQuesto nostro leggesi la prima volta in un privilegio di \nCarlo Magno a favore del monastero di S. Bartolommeo a \nRipoli, già detto in Recavata, cui donò i saliceti di regia \nproprietà situati nel luogo di Campi. Tal documento dà \nbastantemente a conoscere l’antica umidità e qualità \npaludosa del suolo intorno a Campi, dov’erano sino dal \nsecolo VIII, e in parte sussistono tuttora pantani, piscine e \nprofondi fossi reali sparsi di giunchi e di salci, siccome lo \ndimostrano i superstiti nomi di Padule, di Piscina e di \nDogaia. – Vedere BROZZI. \nCinque sono le borgate in quei contorni che conservano il \ndistintivo di Campi. Una è quella di S. Cresci a Campi, la \ncui chiesa è rammentata in un istrumento dell’anno 866, \nspettante alla nobile famiglia Mazzinghi che ne ottenne il \npadronato, nell’anno 1111, insieme con le chiese di S. \nDonnino a Brozzi e S. Pietro a Lecore, comecchè S. \nCresci a Campi in poter d’altri più tardi sia pervenuto. – \nVedere CAMPI (S. CRESCI a). \nNella villa di S. Cresci a Campi fu rogato nel 1201, 22 \nmarzo, un contratto di vendita di terreni a favore della \nCattedrale di Firenze, i di cui Vescovi anche prima di quel \nsecolo esercitavano giurisdizione temporale sopra Campi \ncon l’inviarvi un potestà. \nÈ ignoto, se tal dominio derivò da privilegi imperiali, o \npiuttosto da donazioni di marchesi e conti di Toscana, dai \nquali discendeva quel Gottifredo dei conti Alberti \nvescovo di Firenze che, nel 1141, donò al monastero di S. \nMiniato al Monte la possessione di Campi, e le decime \nche aveva in quel piviere. (LAMI, Mon. Eccl. Flor.) \nAnche il conte Uguccione di Bulgaro dei Cadolingi e \nCilia sua sposa, nel 1090, confermarono alla loro Badia a \nSettimo i beni che i loro antenati avevano donato alla \nmedesima, fra i quali si nominano quelli del piviere di \nCampi. \nIn Campi finalmente, in quella stessa età aveva podere la \nfamiglia Adimari consorte dei conti Alberti e dei \nCadolingi. – Vedere ADIMARI (S. GAVINO). \nCinque delle sette parrocchie comprese nel piviere di \nCampi portano la stessa denominazione del capoluogo. \nLa pieve di S. Stefano, S. Cresci, S. Lorenzo, S. Maria, e \nS. Martino. Quest’ultima è tuttora di padronato dei \nMazzinghi, che ivi posseggono villa e podere. \nSono tutte borgate, 4 delle quali attraversate dalla strada \nRegia postale di Prato; S. Cresci e S. Martino a ostro; S. \nMaria a settentrione; e la pieve di S. Stefano nel centro \nsulla sinistra ripa del Bisenzio, dove risiede il potestà, e \ndove esistevano due torri con due porte state demolite nel \n1832, all’occasione che fu ricostruito un bel ponte di pietrame che cavalca il Bisenzio con un solo arditissimo \narco, la di cui corda è di 40 braccia. Esso fu disegnato e \ndiretto dall’ingegnere Giuseppe Michelacci. \nLe ville di Campi furono devastate e messe a ruba, \nnell’ottobre del 1325, da Castruccio Antelminelli, nel \n1352, da Giovanni di Oleggio capitano dell’esercito dei \nVisconti di Milano; il quale, nell’agosto di detto anno, \nformò il campo in cotesta \n contrada, che albergata assai sino d’allora e d’ogni bene \npiena era. (GIO. e MATT. VILLANI, Cronac. fior.) \nTutti questi popoli di Campi crebbero vistosamente di \nnumero e di agiatezza, precipuamente dopochè andò \naumentando il commercio dei cappelli di paglia di \nFirenze. Essendo che quelli provenienti da Campi, da \nBrozzi e da Signa, per la cura e raffinata maestria con cui \nsi lavorano, presso l’estero al pari che in patria, in \nmaggior credito si tengono e sono più ricercati. \nFu in conseguenza di vistosi e repentini guadagni che le \nborgate di Campi nel giro di pochi lustri hanno quasi \nraddoppiato di case e di abitanti. \nComunità di Campi. – Il territorio di questa Comunità ha \nuna superficie di 8214 quadrati, 312 dei quali sono \noccupati da strade e corsi d’acqua. \nVi si trovano stanziati 8918 abitanti a proporzione di 910 \npersone per ogni miglio quadrato di suolo imponibile. \nLa forma corografica del suo circondario, se si eccettui \nuna punta che sporge da mezzogiorno verso occidente, \nrappresenta un romboide a superficie piana, la di cui \ndiagonale è diretta da greco a libeccio. \nConfina con altre sei Comunità: dal lato di settentrione-\ngrecale con il territorio di Calenzano, mediante la strada \nRegia che da Firenze per Sesto guida a Prato, a partire dal \nponte della Marinella  sino oltrepassata la strada \nprovinciale di Barberino davanti al poggio di Settimello, \ndove trova la Comunità di Sesto. Con questa esso volge la \nfronte a levante, da prima per la via traversa di S. Morese, \nche poi lascia fuori alla biforcazione con quella di Padule, \nper ripiegare ad angolo retto verso ponente sino al fosso \nTormerello, lungo il quale presenta la faccia a scirocco \nper entrare nella via dell’Acqualunga, mediante cui \nperviene alle cateratte del Fosso Reale. A questo punto \nsubentra la Comunità di Brozzi, con la quale prosegue \nlungo il Fosso Reale nella direzione ostro-libeccio per \ngiungere alla strada Regia pistojese oltrepassato il piano \ndell’Osmannoro. Giunte alla strada Regia le due \nComunità si accompagnano di conserva, cavalcano il \nBisenzio a S. Piero a Ponti, e di là proseguono verso \nponente sino al ponte detto dell’Asse sull’Ombrone. \nAl ponte predetto forma angolo retto per rimontare \ncontr’acqua un brevissimo cammino nell’alveo del fiume \ndirimpetto alla Comunità di Carmignano, la quale lascia \nfuori insieme con l’Ombrone alla gora di Bonzola, dove \nsubentra la Comunità di Prato. \nCon quest’ultima, ripiegando da ponente-maestro a \ngrecale-settentrione, si dirige dalla gora nella via di \nCastelnuovo, sino che arriva alla strada del Gozzi, dove \nrivolgesi di nuovo a ponente-maestro e di là per la strada \ndetta del Confine va a ritrovare il Bisenzio, e contr’acqua \ns’incammina a Gonfienti. \nCostà abbandona il fiume testè accennato, e piega verso \nlevante per la strada Regia pratese, lungo la quale arriva \nsul ponte della Marinella , dove ritorna a contatto con la \nComunità di Calenzano.  \nFra i corsi di acqua più copiosi che passano per il \nterritorio di Campi, per non dire dell’Ombrone che lo \nlambisce per corto tragitto, avvi il fiume Bisenzio. Questo \nattraversa la Comunità di Campi da settentrione-maestro a \nostro-libeccio negli angoli opposti alla maggiore \ndiagonale del suo territorio. \nLungo quel tragitto il Bisenzio accoglie nel suo alveo la \nfiumana Marina poco sopra al ponte nuovo, dopo essersi \nvuotato nel medesimo il torrente Marinella davanti a \nCapalle, mentre il Fosso Reale costeggia la stessa \nComunità dal lato di scirocco, e la gora di Pagnolla lo \npercorre presso al lembo occidentale. \nMolte e tutte comode sono le strade rotabili aperte nel \nterritorio di Campi. Tre di esse sono regie. Quella cioè \nche parte da Firenze per Sesto, l’altra passa per Campi e \nla terza per S. Piero a Ponti. Si dirigono le due prime a \nPrato, l’altra a Pistoja. Sono comunitative tutte le strade \nche da Campi si staccano per S. Piero a Ponti, per Signa, \nper Calenzano, per Calonica, Cafaggio e Pistoja, per le \nRegie Cascine del Poggio a Cajano, ec. \nIl terreno di Campi è tutto formato dalle alluvioni dei \nfiumi Ombrone, Bisenzio, Marina, e dai loro tributarj, \nincassati quasi tutti da argini artificiali. Essendo chè tali \ncorsi d’acqua trovansi costà quasi allo stesso livello della \ncircostante pianura, onde fu d’uopo tracciare molti fossi \nparziali, e profondi canali o dagaje per raccogliere le \nacque parziali e piovane e trovare uno sbocco più basso \nalle campagne intermedie. \nLa natura del suolo suggerisce da sé medesima \nall’agronomo la coltura che esso richiede. Campi sativi,  \nferaci, e produttivi del più squisito e delicato frumento \nche la terra produca, meritarono a questa campagna il \nnome che da tanti secoli conserva. \nVi prospera ed è comune fra le piante arboree quella del \ngelso che fornisce alito a molti filugelli. \nL’umidità intrinseca della pianura di Campi giova alla \nsementa del lino, che costà si coltiva con profitto e si \nlavora in molti telaj per uso di panni lini che si smerciano \nnelle vicine città. \nLa vite in cotesti fondi sfoga in grossi rami che \nproducono copiosa raccolta di vino snervato, com’è \nquello dell’Osmannoro e di Lecore, e i di cui tralci \nmeriterebbero di essere estirpati, anziché propagati, \nsiccome saviamente sentenziava Francesco Redi. \nLe altre industrie di questa contrada non diversificano da \nquelle già accennate all’articolo della Comunità di Brozzi. \nUn basso fondo, una pantanosa pianura, come di sua \nnatura è quella di che si tratta, qualora fosse stata \nabbandonata a se medesima sarebbe divenuta una \nsorgente pericolosissima per tutti i viventi, una causa di \nmarasmi, di epidemie, e di morti frequentissime. \nEppure in questo pantano, mercè la sorveglianza \nidraulica, la cura degli agricoltori, l’attività e concorso \ndegli abitanti, in quest’antica palude abitano, vivono \nprosperosi e sempre più aumentano coloni, possidenti \nterrieri, artisti, negozianti e villeggianti. \nCosì il bonificamento del suolo è andato progredendo di \npari passo con quello della popolazione. \nNoi vedemmo agli articoli Borgo Buggiano e Calcinaja \nvivere con agiatezza e prosperare nella palustre pianura \nBuggianese 571 individui, nei pantani di Calcinaja 575 abitanti per ogni miglio quadrato, mentre il territorio \npalustre di Campi ci da oggi il sorprendente resultamento \nstatistico di 910 persone per ogni miglio quadrato!! \nL’antico tempio della pieve di Campi fu restaurato più \nvolte e recentemente (1812) incalcinato e sopracaricato di \nstucchi che le vecchie parti nascosero o alterarono. – Vi si \ntiene in gran venerazione un Crocifisso, che rammenta \nl’epoca delle compagnie dei Bianchi, o de’Flagellanti, \nallorché (anno 1399) le popolazioni, stanche dalle guerre \ndi partito, andavano incappate a turme per l’Italia \ncoll’immagine innanzi del Redentore, ora battendosi, \nspesso banchettando, ora cantando salmodie, ora \nchiedendo pace e perdono per farsi la guerra forse un \nmese dopo. \nSono suffraganee della pieve di Campi 7 parrocchie: 1. S. \nCresci a Campi, prioria; 2. SS. Quirico e Giulitta a \nCapalle, prepositura; 3. S. Piero a Ponti, prioria; 4. S. \nMaria a Campi; 5. S. Lorenzo a Campi; 6. S. Martino a \nCampi; 7. S. Martino a Gonfienti. Quest’ultima chiesa nel \nsecolo XVIII fu staccata dal piviere di Filettole. –  \nFacevano parte dello stesso plebanato, S. Margherita di \nCampi che il vescovo Ardingo di Firenze nel 1246 donò \nal monastero di S. Miniato al Monte, e la chiesa di S. \nMaria a Limite, attualmente cappella. Nella piazza della \npieve trovasi il pretorio e la casa del Comune. \nRisiede in Campi uno dei sette Potestà minori suburbani a \nFirenze. Il magistrato Comunitativo ha un cancelliere \najuto, e mantiene un maestro di scuola. Vi sono come \navventizi vari medici e chirurgi. \nLa sua Cancelleria è al Pellegrino, l’ingegnere di \nCircondario, l’ufizio di Esazione del Registro, la \nConservazione delle Ipoteche e la Ruota sono in Firenze.  \nCampi fu in patria del celebre Fra Ristoro  Domenicano, \nche disegnò e diresse il magnifico tempio del suo ordine \nin S. Maria Novella a Firenze. \n \nPOPOLAZIONE della Comunità di CAMPI a tre epoche \ndiverse. \n \n- nome del luogo: CAMPI Borgomaggiore, titolo della \nchiesa: S. Stefano (Pieve), abitanti del 1551: n° 1058, \nabitanti del 1745: n° 1603, abitanti  del 1833: n° 2668 \n- nome del luogo: Campi Borgo occidentale, titolo della \nchiesa: S. Maria (Rettoria), abitanti del 1551: n° 352, \nabitanti del 1745: n° 742, abitanti del 1833: n° 1332 \n- nome del luogo: Campi Borgo occidentale, titolo della \nchiesa: S. Lorenzo (Rettoria), abitanti  del 1551: n° 304, \nabitanti del 1745: n° 589, abitanti del 1833: n° 859 \n- nome del luogo: *Campi Borgo orientale, titolo della \nchiesa: S. Cresci (Prioria), abitanti del 1551: n° 345, \nabitanti del 1745: n° 550, abitanti del 1833: n° 1174 \n- nome del luogo: Campi Borgo orientale, titolo della \nchiesa: S. Martino (Rettoria), abitanti del 1551: n° 335, \nabitanti del 1745: n° 536, abitanti del 1833: n° 946 \n- nome del luogo: Capalle, titolo della chiesa: SS. Quirico \ne Giulitta (Prepositura), abitanti  del 1551: n° 451, abitanti \ndel 1745: n° 520, abitanti del 1833: n° 712 \n- nome del luogo: * S. Piero a Ponti, titolo della chiesa: S. \nPietro (Prioria), abitanti  del 1551: n° 283, abitanti  del \n1745: n° 627, abitanti  del 1833: n° 749 \n- totale abitanti  del 1551: n° 3128 \n- totale abitanti  del 1745: n° 5167 \n\n \nFrazioni di popolazioni provenienti da parrocchie poste \nfuori della Comunità di CAMPI \n \n- nome del luogo: Lecore, titolo della chiesa: SS. Angelo \ne Biagio (Prioria), Comunità in cui è situata: Signa, \nabitanti del 1833: n° 433 \n- nome del luogo: S. Moro, titolo della chiesa: S. Mauro \n(Prioria), Comunità in cui è situata: Signa, abitanti del \n1833: n° 45 \n \n- TOTALE degli abitanti del 1833: n° 8918 \n \nN. B. L'asterisco * indica che una parte di questa \nparrocchia si estende nella Comunità di Signa, dove sarà \nriportata la porzione che manca.",
    "original_title": "CAMPI",
    "byte_offset": 1784116
  },
  {
    "context": "nel Val d’Arno fiorentino.",
    "title": "CAMPI (S. CRESCI A)",
    "body": "Borgo \ne parrocchia fra S. Piero a Ponti e S. Stefano a Campi, \ndella di cui Comunità Giurisdizione e piviere fa parte, \nDiocesi Compartimento e 6 miglia toscane a ponente di \nFirenze. \nLa chiesa di S. Cresci a Campi era di proprietà dei re \nd’Italia che ne cederono il padronato sino dal secolo XII \nalla famiglia Mazzinghi oriunda di Campi. Da questa \npassò al parroco Carlo Mannelli, che, nel 1462, rinunziò \nal capitolo della Collegiata di S. Lorenzo a Firenze. Dopo \nla qual epoca la prioria di S. Cresci fu destinata in \nprebenda di un canonicato, con l’onere di mantenere il \nparroco. \nNel 1201 (4 marzo) nella villa di S. Cresci a Campi fu \nrogato un istrumento di alienazione di beni a favore della \nchiesa di S. Reparata di Firenze. (LAMI, Mon. Eccl. \nFlor.) \nS. Cresci a Campi ha una popolazione di 1316 abitanti, \ndei quali 142 individui appartengono alla Comunità di \nSigna.",
    "original_title": "CAMPI (S. CRESCI A)",
    "byte_offset": 1897010
  },
  {
    "context": "nel Val d’Arno fiorentino. ",
    "title": "CAMPI (S. LORENZO A)",
    "body": "Borgata con parrocchia presso la strada Regia pratese \nsulla destra del fiume Bisenzio nel piviere Comunità \nGiurisdizione e mezzo miglio toscano a ponente del \nBorgo maggiore di Campi. \nHa una popolazione di 859 abitanti.",
    "original_title": "CAMPI (S. LORENZO A)",
    "byte_offset": 1897961
  },
  {
    "context": "nel Val d’Arno fiorentino.",
    "title": "CAMPI (S. MARIA A)",
    "body": "Borgo, \ndetto Reale, con parrocchia sulla strada Regia pratese alla \ndestra del fiume Bisenzio passato il ponte-nuovo. – Può \ndirsi una continuazione del Borgo maggiore, di quello, \ncioè, dove risiede la pieve, la casa del Comune e il \npretorio. \nS. Maria a Campi conta 1332 abitanti.",
    "original_title": "CAMPI (S. MARIA A)",
    "byte_offset": 1898241
  },
  {
    "context": "nel Val d’Arno fiorentino. ",
    "title": "CAMPI (S. MARTINO A)",
    "body": "Borgo e parrocchia sulla strada Regia pratese alla sinistra \ndel fiume Bisenzio innanzi di arrivare dal lato meridionale \nnel Borgo maggiore di Campi, cui fa appendice quello di \nS. Martino a Campi. Esso ha una popolazione di 946 abitanti.",
    "original_title": "CAMPI (S. MARTINO A)",
    "byte_offset": 1898583
  },
  {
    "context": "nel Val d’Arno fiorentino.",
    "title": "CAMPI (S. STEFANO A)",
    "body": "È il \ncapoluogo della Comunità omonima, dove esiste l’antica \npieve di S. Stefano a Campi, la quale conta 2668 abitanti. \n– Vedere CAMPI (Comunità di).",
    "original_title": "CAMPI (S. STEFANO A)",
    "byte_offset": 1898889
  },
  {
    "context": "nel Val d’Arno casentinese. ",
    "title": "CAMPI DI BIBBIENA",
    "body": "Castellare e vico con parrocchia, sotto il titolo di S. \nAndrea, nel piviere Comunità e Giurisdizione e 3 miglia \ntoscane a levante di Bibbiena, Diocesi e Compartimento \ndi Arezzo. \nRisiede sulla destra ripa del Corsalone, di fronte al \nconfluente Tramoggiano, presso la via che guida \nall’Alvernia. \nS. Andrea a Campi conta 186 abitanti.",
    "original_title": "CAMPI DI BIBBIENA",
    "byte_offset": 1899103
  },
  {
    "context": "nella Valle dell’Ombrone senese.",
    "title": "CAMPI DEL CHIANTI o DELLA BERARDENGA",
    "body": "Castellare nel popolo di S. \nGusmè, già detto, S. Cosimo a Campi, nella Comunità \nGiurisdizione e circa 4 miglia toscane a settentrione di \nCastelnuovo Berardenga, Diocesi di Arezzo, \nCompartimento di Siena. \nI ruderi di questa rocca esistono sulla cima del monte \ndove nasce il fiume Ombrone. \nNel castello di Campi aveva podere sino dal secolo IX il \nconte Wuinigi di Siena, il quale, (ERRATA : nell’897) \nnell’867, assegnò parte dei suoi possessi di Campi alla \nBadia della Berardenga, situata essa pure nella contrada di \nCampi. \nNel 1176 il castello di Campi fu tolto ai Senesi dalla \nRepubblica fiorentina, che fino a Brolio, Tornano, e a \nCampi tentò distendere la sua politica giurisdizione. \nNove anni innanzi (1167) Cristiano vescovo di Magonza \nLegato imperiale in Toscana per Federigo I, con \nprivilegio dato in Piacenza, concedè la signoria di Campi \na Ranieri di Berlinghieri Ricasoli, confermatagli nel 1197 \nda Arrigo II. (CAMICI, de’March. di Toscana.) \nPietro Pettinajo, di cui fece menzione l’Alighieri nel \nPurgatorio, era nativo di questo castello, ora tutto \nrovinato. – Vedere BERARDENGA (CAMPI della).",
    "original_title": "CAMPI DEL CHIANTI o DELLA BERARDENGA",
    "byte_offset": 1899499
  },
  {
    "context": "in Romagna.",
    "title": "CAMPI (RIO DI)",
    "body": "– Vedere RIO di CAMPI.",
    "original_title": "CAMPI (RIO DI)",
    "byte_offset": 1900720
  },
  {
    "context": "nel Casentino.",
    "title": "CAMPI DI STIA",
    "body": "Rocca diruta nel popolo \ndi Campolombardo. Comunità Giurisdizione e circa un \nmiglio toscano a levante di Stia. \nUna piena dell’Arno nel 1379 rovinò questa rocca per \nasserto dello storico Marchionne di Coppo Stefani . – \nVedere CAMPOLOMBARDO.",
    "original_title": " CAMPI DI STIA nel Casentino.",
    "byte_offset": 1900777
  },
  {
    "context": "in Val di Sieve.",
    "title": "CAMPIANO",
    "body": "Castellare e villa con chiesa \nparrocchiale (S. Maria) nel piviere di S. Giovanni a \nPetrojo, Comunità Giurisdizione e circa miglia toscane 4 \na scirocco di Barberino di Mugello, Diocesi e \nCompartimento di Firenze. \n\nRisiede sopra vaga collinetta fra il fiume Sieve, che la \nfiancheggia dai lati di maestro e di settentrione, e la strada \nRegia bolognese, che passa alla sua base orientale, un \nmiglio toscano a settentrione della Regia villa e posta di \nCafaggiolo, 15 miglia toscane a settentrione di Firenze. \nLa memoria più antica che si conosca di questo Campiano \nè dell’anno 1077 (14 marzo), quando un conte Gherardo, \nfiglio d’Ildebrando cedè il dominio diretto, riservandosi \nl’usufrutto, della terza parte del castello di Campiano e \nsuo distretto a favore della cattedrale di Firenze. La quale \nenfiteusi nel 1098 fu rinnovata dal conte Guido figlio di \naltro Guido in mano dell’arciprete del Capitolo fiorentino \nche riceveva per la chiesa di S. Reparata la corte, castello \ne chiesa di S. Maria di Campiano, nel modo stesso che ne \nfu già investita dal Conte Gherardo; mentre, nel 2 maggio \ndel 1099, lo stesso Conte Guido in presenza della \nmarchesa Matilde l’investitura ratificò. \nCon tutte queste rinunzie e solenni investiture la signorìa \ndi Campiano non cessò di far parte dei feudi registrati nei \ndiplomi de’Conti Guidi, ne in realtà era goduta dal \nCapitolo di Firenze; a nome del quale nel 1122 (24 \nottobre) il preposto si presentò davanti a Corrado \nmarchese di Toscana per reclamare contro Bonifazio \nfiglio di Tegrimo, come quegli che riteneva gli effetti di \nCampiano. \nCitato in giudizio Bonifazio di Tegrimo, questi tosto \nrinunziò alle sue pretese, e il marchese investì di nuovo \nper il Capitolo fiorentino il preposto del feudo di \nCampiano, salve però le ragioni che potesse avervi la \ncontessa Emilia (vedova del Conte Guido sopra \nnominato). \nIn seguito Campiano fu dal Capitolo dato in enfiteusi ad \nalcuni della famiglia Corticelli, i quali, nel 1213, \nprestarono atto di vassallaggio al clero fiorentino; sino a \nche il Comune di Firenze, con provvisione del 16 di \nmarzo 1290, deliberò di comprare dal Vescovo e Capitolo \nmedesimo più ville e castelli del Mugello, fra i quali fu \ncompreso questo pure di Campiano. (LAMI, Mon. Eccl. \nFlor.) \nEsistono poche rovine della rocca di Campiano a breve \ndistanza dalla villa omonima, acquistata posteriormente \ndalla casa Medici. La chiesa parrocchiale, che è \nvicinissima alla villa, conserva buone pitture antiche, fra \nle quali un quadro all’altar maggiore, della scuola del \nFrate, un’affresco di Paolo Uccello, e una tavola che porta \nla data del 1428, e il nome di chi la donò, cioè, Donna \nMattea vedova di Piero di Strozzo . \nLa parrocchia di S. Maria a Campiano conta 191 abitanti.",
    "original_title": "CAMPIANO",
    "byte_offset": 1901062
  },
  {
    "context": "",
    "title": "CAMPIANO di Arezzo",
    "body": "– Vedere CAMPRIANO nel Val d’Arno aretino.",
    "original_title": "CAMPIANO di Arezzo",
    "byte_offset": 1903903
  },
  {
    "context": "",
    "title": "CAMPIANO di Sanminiato",
    "body": "– Vedere CAMPRIANO in Val d’Elsa.",
    "original_title": "CAMPIANO di Sanminiato",
    "byte_offset": 1903976
  },
  {
    "context": "",
    "title": "CAMPIANO di Siena",
    "body": "– Vedere CAMPRIANO di VESCOVADO.",
    "original_title": "CAMPIANO di Siena",
    "byte_offset": 1904044
  },
  {
    "context": "(Campillia) in Val di Cornia. ",
    "title": "CAMPIGLIA di Maremma",
    "body": "Grossa terra murata, con antica rocca e prepositura, \ncapoluogo di Comunità e di Cancelleria, residenza di un \nRegio Vicario, di un ingegnere di Circondario, nella \nDiocesi di Massa Marittima, Compartimento di Grosseto, \ntestè di Pisa. \nGiace Campiglia circa 350 braccia sopra il livello del \nMediterraneo, sul pendio occidentale del Monte Pilli che \nfa parte della giogana di quelli della Gherardesca, davanti \nalla Valle della Cornia e al mare di Populonia; le vestigia \ndella qual città trovansi 7 miglia toscane a libeccio; nel \ngrado 28° 16’ 6” di longitudine; 43° 3’ 8” di latitudine, 10 \nmiglia toscane a settentrione di Piombino, 44 a libeccio di \nVolterra per la strada rotabile del litorale rimontando la \nCecina dal Fitto, 36 miglia toscane per le Valli superiori \ndella Cornia e della stessa Cecina, 24 a ponente di Massa \nMarittima, 45 a maestro di Grosseto, 50 a ostro di Pisa. \nIn quanto all’etimologia di Campiglia, ne sembra più \nnaturale tenersi a quella che può aver suggerito la \ncampestre riduzione del Monte di Pilli piuttosto che \ncangiare con Leandro Alberti il suo nome in Capilia, e \nconvertirla in città abitata dai Pilii compagni di Nestore; \netimologia strana al pari di un’altra messa in campo dal \ncapriccio di chi ha immaginato ai nostri giorni che \nCampiglia fosse il Capitolia, o la rocca della perduta città \ndi Vetulonia. (Viaggio Antiquario per la via Aurelia, \nRoma 1832) \nQuesta Terra che è divenuta la più cospicua, la più \nanimata, la più popolosa di tutta la Maremma Massetana, \nnon era che un piccolo castello feudale, quando uno dei \nsuoi signori, il conte Gherardo di altro Gherardo della \nGherardesca, nel 1004 assegnò alla badia di Serena presso \nChiusdino, fra le molte sostanze, la metà di quanto aveva \nnel castello e corte di Campiglia, nella corte di Acquaviva \ne nel castello di Monte Calvo, (forse la rocca detta ora S. \nSilvestro). \nAlla quale donazione riferisce una rinunzia fatta, nel 22 \ngennajo 1158, dall’abate e monaci di Serena a favore di \nVillano Arcivescovo di Pisa, della metà di tutto ciò che la \nbadia possedeva fra la Cecina e l’Ombrone, a condizione \ndi difendere e cautelare l’altra metà, di cui i monaci \nmedesimi si riservavano l’utile dominio. \nUn secondo individuo della stessa prosapia Gherardesca \n(il conte Ildebrando figlio di altro Ildebrando), nel 19 \ngiugno 1139, aveva offerto pure alla mensa arcivescovile \ndi Pisa la metà dei beni da esso posseduti nei distretti di \nBiserno, di Vignale, di Campiglia, di Monte S. Lorenzo , \nluoghi tutti sul confine del Campigliese. (MURAT. Ant. \nM. Aevi) \nIntorno a quell’età Campiglia accolse fra le sue mura il \npontefice Innocenzo II con la sua corte e molti personaggi \nillustri, mentre dopo il concilio pisano ritornava a Viterbo \nper la consueta via delle Maremme; e fu presso Campiglia \ndi dove esso spedì una bolla, 5 marzo 1138 (stile pisano) \na favore della Primaziale di Pisa. (MATTHAEI, Hist. \nEccl. Pis.) \nFra i signori di Campiglia la storia ci ha tramandato il \nnome di un Uguccione, che fu del numero di quei piccoli \ndinasti e magnati pisani, i quali nel 1238, inviarono i loro \nrappresentanti a S. Maria in Monte per un trattato di \nconcordia e di lega fra essi e alcuni popoli della Toscana. \nSuccesse ad Uguccione nella signoria di Campiglia \nAlberto di lui figliuolo, che fu pure pievano di quella \nchiesa, ed erede di uno dei conti Alberti di Monte \nRotondo. – Vedere MONTEROTONDO di Val di Cornia. \nFinalmente, nel 1274, una donna (Preziosa) dei Conti di \nCampiglia si maritò a Veltro dei nobili di Corvaja in \nVersilia (GUIDON. de CORVAR. Cron. Pis.) \nPer quanto i conti di Campiglia esercitassero nei primi \nsecoli dopo il mille una padronanza feudale sopra il paese \ndi cui si tratta, questi al pari di tutti gli altri castelli della \nMaremma Pisana dipendeva per l’alto dominio e \ngiurisdizione politica dalla Repubblica di Pisa, dominio \nche fu ai Pisani convalidato mercè privilegi ottenuti da \nvarii imperatori e rè, a cominciare da Federigo I sino a \nCarlo IV. \nInfatti i reggitori di quella Repubblica sino dal secolo XIII \navevano decretato doversi tenere in Campiglia un \ncapitano, un giudice e un notaro con un presidio nella \nrocca o castello, il quale sino d’allora portava il nome di \npalazzo . \nLa qual rocca e palazzo esistenti tuttora nella parte più \neminente del paese, caddero, insieme con Campiglia, in \npotere dei Fiorentini mediante il trattato del 1406 relativo \nalla prima resa di Pisa e del suo territorio. \nDa quell’epoca in poi i Campigliesi dipesero dal governo \ndi Firenze, contuttoché essi per un momento nutrissero \ndesiderio di reggersi a comune, e di emanciparsi dalla \nsoggezione dei Fiorentini, allora quando (anno 1431) \ncacciarono la guarnigione dalle loro mura e dalla rocca \nper mal’accortezza del castellano. (BONINSEGNI, Stor. \ndi Firenze.) \nMa tanto Campiglia, quanto gli altri castelli del volterrano \ne pisano contado, i quali a detta epoca avevano aperto le \nporte all’oste milanese comandata dal Piccinino, \ndovettero ben presto ritornare sotto la Signoria di Firenze; \nla quale riguardava Campiglia, come una sentinella \navanzata, e il punto più meridionale dei suoi dominii nella \nMaremma Pisana. \nTentò bensì ogni maniera d’impadronirsi di Campiglia \nAlfonso di Aragona re di Napoli, quando nel 1447 \ncondusse il suo esercito dal Senese pel Volterrano ad \ninvestire questa Terra. Essa però fu dai Fiorentini e dai \nterrazzani sì bene difesa, che l’Aragonese dovette col suo \nesercito ritirarsi alle stanze d’inverno per tornare con più \nardimento e forze maggiori a tentarne nuovamente \nl’impresa l’anno dopo. \nMa la prudenza di Neri di Gino Capponi e di Bernardetto \nde’Medici Commissarj della Repubblica, e poi la \nstrategica eccellente dei capitani dell’esercito fiorentino, \nsconcertarono il re Alfonso di sorta, che esso fu costretto \nlevare l’esercito dal campo quasi che rotto, dopo aver \nlasciato nel piano della Caldana e di Piombino più che \n2000 morti, mentre si recava dietro il restante delle truppe \ninferme. \nUn altro fatto di maggior momento, che fu il preludio \ndell’ultimo assedio di Pisa, seguì nei contorni di \nCampiglia nel 17 di agosto del 1505. Io parlo della \ncompleta vittoria riportata presso la Torre S. Vincenzo \ndall’esercito fiorentino capitanato da Ercole Bentivoglio \ncontro le compagnie governate dall’ardito Bartolommeo \nd’Alviano, il quale tentava ogni mezzo per recarsi da \nScarlino a Pisa. \nChi conosce la topografia dei luoghi del Campigliese farà maggiormente plauso alla forbita quanto esatta \ndescrizione che il Guicciardini ne diede di quella \nbattaglia, e della tattica militare adoperata dal \nBentivoglio, onde assalire, tagliare ogni via di salvezza e \nannichilire l’esercito di quel valoroso generale. \n(GUICCIARDINI, e AMMIR. Istor. Fior.) \nMa il nemico più micidiale, il flagello più irreparabile fu \nil contagio che accompagnato dalla carestia disertò \nCampiglia nei secoli XVI e XVII. Quello comparso nel \n1631 fu una vera peste bubbonica, la quale decimò la \npopolazione al segno che di 646 fu ridotta a 316 abitanti. \nQuesta Terra ha due porte castellane e due porticciole. La \nporta settentrionale, ossia della rocca, ritiene il nome di \nPalazzo , dal sottoposto Pretorio, che Palazzo  appellossi \nsino dal 1284 negli statuti Pisani. La porta meridionale è \ndetta della Chiesa , dalla vicina antica pieve di S. \nGiovanni. Le due porticciole sono aperte nell’opposta \ndirezione; quella a ponente prende il nome da un \nprofondissimo pozzo, che dicesi del Pozzo lungo, l’altra \nnon ha che il generico di Porticciola.  \nFuori della porta meridionale è la più bella veduta e il \npassaggio pubblico dei Campigliesi. Ivi esiste l’antica \nchiesa di S. Giovanni, la quale per grandezza, nobiltà di \ndisegno e per i marmi di cui và incrostata e adorna la sua \nfacciata, non ha tampoco adesso dentro il paese alcun \nsacro edifizio che possa starle alla pari. \nÈ di un’architettura gotico-italiana, posteriore anzi chè \nanteriore al secolo XII. \nPer quanto non vi siano prove che bastino a decidere, pure \nnon è improbabile che costà esistesse la primitiva pieve \ndei Campigliesi, alla quale voleva forse riferire la bolla \ndiretta nel 1075 dal pontefice Gregorio VII a Guglielmo \nvescovo di Populonia, là dove si accenna la chiesa di S. \nGiovanni fra il vico Montanino e il Gualdo del Re. \n(CESARETTI, Mem. di Massa.) \nL’attuale pieve prepositura di S. Lorenzo, non ostante che \nsia stata nel secolo decorso restaurata, e di un elegante \noratorio aumentata, nondimeno è già divenuta \ninsufficiente ad accogliere l’aumentata popolazione, cui \nnon resta spazio da occupare per mancanza di piazza. \nUno stabilimento di beneficenza che fa decoro a questa \nTerra è il vasto e ben ventilato ospedale comunitativo \nsituato presso la porta meridionale. \nSe alla nettezza, con cui si tiene questo asilo degl’infermi, \ncorrispondesse quella delle vie tuttora mancanti di fogne e \ndi cloache, non resterebbe ai Campigliesi a desiderare che \nuna qualche piazza più aperta e più spaziosa corredata di \npubblica fonte, tanto più che la strada peggiore a \nscaglioni, per la quale si entrava dalla porta del Palazzo , è \nstata di recente migliorata. \nComunità di Campiglia. – Occupa il suo territorio una \nsuperficie di (ERRATA: 43601) 33582 quadrati, dai quali \nsono da detrarre 504 quadrati per conto di strade \npubbliche e corsi di acqua. \nPer modo che (ERRATA: restano miglia  53 e tre quinti) \nrestano quasi miglia 41 e 1/3 di terreno soggetto alla \nprediale, con una popolazione fissa di 2141 abitanti, a \nragione cioè di (ERRATA: di 40 individui) 52 individui \nper ogni miglio quadrato di suolo imponibile. \nLa figura corografica di questa Comunità presenta un \npentagono, al quale si attacca dal lato australe nella \ndirezione di levante un appezzamento rettangolare della \nlunghezza di circa miglia toscane 2 e 1/2 e della larghezza \ndi un miglio o poco più. \nTermina a occidente con il littorale di Populonia in una \nlinea di 6 miglia toscane, a partire dalla Torre Nuova sul \ncorno occidentale del Porto Baratti sino alla bocca del \nfosso di Acquaviva, che è mezzo miglio a settentrione \ndella Torre S. Vincenzo. Per la parte continentale \nCampiglia confina con tre sole Comunità. \nA settentrione ha di fronte per 4 in 5 miglia la Comunità \ndella Gherardesca, quasi sempre mediante il botro \nd’Acquaviva che oltrepassa sul fianco occidentale di \nMonte Calvi alla linea di confine della Tenuta di Biserno, \nper dirigersi sulla sommità dello stesso monte al termine \ndove si toccano le tre Comunità di Campiglia, della \nGherardesca e di Suvereto. Con quest’ultima quella di \nCampiglia, volgendosi da settentrione a levante scende \nper Monte Calvino e per Monte Pilli, che è un miglio \ntoscano circa a oriente del paese, quindi si dirige nella \npianura dopo aver tagliato la strada di Suvereto e di \nMassa, per poi tragittare il fiume Cornia davanti alla via \ndi Casalappi. \nDopo un terzo di miglio varcato il fiume, il perimetro \nterritoriale di Campiglia sporge fuori del suo pentagono \nper oltrepassare verso levante al di là dello scolo della \nCorniaccia sino al termine dei 4 confini del poggio della \nSelva nuova. Costà piegando a libeccio lascia dopo circa 6 \nmiglia toscane la Comunità di Suvereto, e trova quella di \nPiombino al botro del Riferrajo . Mediante lo stesso botro \nritorna nella Corniaccia un miglio e mezzo a ostro di \nCasalappi, presso la Casa al piano, sull’antica via Emilia, \ndove prende la direzione di libeccio sino al fosso di \nCosimo  o del Fitto. – Costà il territorio di Campiglia \nforma di fronte al padule di Piombino un angolo \nottusissimo, il cui lato occidentale s’incammina rasente la \nTenuta di Poggio all’Agnello verso ponente-maestro sino \nalla sponda australe del Lago di Rimigliano, dove ripiega \nad angolo retto per dirigersi verso libeccio alla Torre \nNuova sulla spiaggia del mare Toscano. \nFra i corsi di acqua che attraversano la Comunità di \nCamp iglia havvi il fiume Cornia, al cui alveo da tre anni \nfu cambiata direzione per introdurre le sue torbe a \nbonificare il padule di Piombino. \nIl fosso dell’Acquaviva, che nasce sul fianco occidentale \ndi Monte Calvi, è il torrente più copioso e di maggior \ntragitto che rasenta il territorio in questione. Sono di \nminore importanza i botri di Marchella, e del Frassine, i \nquali scaturiscono nel poggio stesso di Campiglia: il \nprimo dalla parte di levante scende nel fiume Cornia, \nl’altro a ponente spaglia nella palustre pianura alla \nspiaggia detta de’Cavalleggieri. \nFra quest’ultimo e il fosso Acquaviva  merita di essere \navvertito il piccolo borro, conosciuto col nome \nde’Prigioni, per rammentare alla posterità il luogo dove \nfu combattuto, nel 1505, e fatto prigione l’esercito \ndell’Alviano; siccome il nome conserva de’Cavalleggeri \nil vicino littorale, dove, racconta il Guicciardini «che dai \ncavalleggeri dei Fiorentini per la via della marina, delle \ngenti d’arme per la strada maestra (l’Emilia) e dalla \nfanteria dal lato di sopra per lo bosco, con grand’impeto e \nsenz’alcuna difficoltà l’oste medesima fu rotta, presa e \nsvaligiata». \nIl lago di Rimigliano costituiva il maggior corpo di acqua proveniente dalle incrostanti sorgenti termali di Caldana, \nche il Gran Duca regnante ha fatto deviare da quel bacino \nmediante un nuovo emissario, aperto nel 1832, che le \nscarica nel mare. – Vedere LAGO di RIMIGLIANO. \nFra le strade rotabili primeggia la Regia grossetana, o la \nnuova Emilia, la quale percorre per circa 9 miglia toscane \nsul territorio Campigliese, dove cavalca il fiume Cornia \nsul nuovo magnifico ponte di candido marmo \nCampigliese. – Staccasi dalla Regia grossetana la strada \nrotabile che nei contorni della Torre S. Vincenzo per il \nborro de’Marmi e di là per Fucinaja sale a Campiglia, \ndove pur guida altra strada carreggiabile che parte dalla \nRegia grossetana a Caldana. Presso a quest’ultimo luogo \nsi riunisce alla nuova l’antica Emilia, e di costà si \ndiramano le vie rotabili per Suvereto, per Massa \nMarittima, per Populonia e Piombino \nUn largo e rettilineo stradone percorre tutto il littorale \nCampigliese dalla Torre S. Vincenzo  alla Torre Nuova, il \nquale prosegue per Piombino. \nIl poggio più cospicuo della Comunità è il Monte Calvi. \nEsso può dirsi lo sprone meridionale dei monti della \nGherardesca. Sul risalto australe di Monte Calvi risiede la \nTerra di Campiglia, alla quale fanno corona, a maestro il \nmonte S. Silvestro , a grecale Monte Calvino, a levante \n(ERRATA: Monte Pilli) Monte Pitti, a ponente Monte \nValeri, e a ostro la pittoresca e aperta collina della \nMagona, che stà a cavaliere della strada Regia e della \nCaldana, sopra la quale oggi figura un Imperiale e Regio \nriposo. \nL’indole del terreno, la varietà delle rocce e dei filoni \nmetalliferi, che coprono e attraversano i monti \nsummentovati, offrirono oggetto di studio a varj \nscienziati, fra i quali si è distinto il professor Paolo Savi, \nsia per la novità, sia per l’importanza delle osservazioni \ngeognostiche da esso lui intraprese nell’anno 1829, e fatte \ntosto nel Nuovo Giornale Pisano di pubblico diritto. \nIl colle su cui riposa Campiglia è coperto da un’arenaria \ncalcareo-micacea (macigno) in strati alternanti con lo \nschisto marnoso, cui sottentra dal lato meridionale un \nterreno terziario, mentre che dalla parte del monte lo \nstesso macigno a grado a grado cangia di struttura e di \naspetto, sino a che si modifica in una calcarea cristallina-\nlamellare in molti luoghi candida al par di neve. La quale \nroccia varia nella tessitura, nella grandezza dei suoi \ncristalli, nella proporzione e numero dei suoi elementi, \nnon che nella tinta, la quale si converte dal grigio al \ncarnicino, al mischio vario-colore e al bianco traslucido. \nNella gran massa marmorea costituente il Monte Calvi e \ntutti i poggi che lo avvicinano dal lato della Gherardesca, \na partire dalla Madonna di Fucinaja , si trovano \nintersecate altre minori masse cristalline, disposte in \nfiloni, talvolta in globi o nodi metalliferi di varia qualità. \nTali sono le masse euritiche nel poggio S. Silvestro; la \ndiorite porfiroide a Fucinaja; le sfere concentriche di \nanfibolo e d’jenite sotto le rovine della rocca S. Silvestro, \nalla cava detta del Piombo e alla buca dell’Aquila. I quali \nultimi minerali alternano con zone di quarzo, che hanno \nper nucleo dei solfuri di piombo, di zinco, di ferro e di \nrame: metalli tutti stati più di una volta oggetto di \nescavazione. – Vedere MINIERE della TOSCANA. \nMa la più vistosa, e forse la più antica escavazione nei \nmonti di Campiglia, è probabilmente quella del candido \nmarmo lamellare che appartiene alla gran massa calcarea \ndi Monte Calvi e di tutti quelli che costituiscono la \npiccola giogana della Gherardesca. \nNon fu il solo Cosimo I quello che fece aprire le cave del \nmarmo Campigliese, mentre l’Opera di S. Maria del Fiore \nsino dal secolo XV di esso adoperò in tanta copia, che da \nCampiglia più che da Carrara si estrassero i marmi per \nincrostare le esterne pareti del tempio di Arnolfo, e per \ncostruire la colossale pergamena sopra la maravigliosa \ncupola del Brunellesco. \nIl superbo ponte edificato nel 1832 sul fiume Cornia è \ntutto di marmo estratto dalle cave di Fucinaja, siccome lo \nsono le spallette di altri minori ponti, i colonnini lungo la \nnuova strada Regia grossetana, e le colonne migliari \nsuperstiti nell’antica via Maremmana o di Emilio Scauro. \nTale per esempio è un cippo rimasto al luogo detto il \nCrocino in Val di Tora, e quello vicino al Malandrone in \nVal di Fine. Se simili colonne appartenessero a quelle che \nfece porre l’imperatore Antonino lungo la via Aurelia nel \nsuo terzo consolato (anno 140 dell’Era Volgare), noi \navremmo in esse un bel documento per assicurare, che a \nquell’epoca il marmo di Campiglia era conosciuto e \nadoperato dai Romani in lavori edificatorj. E se tanto \nfosse, chi non ardirebbe dubitare, che dagli stessi monti \nderivassero molte di quelle opere di scultura dagli \nantiquarj battezzate per marmo recato in Italia dalla \nGrecia? \nInfatti il Grechetto di grana grossa offre una tessitura \nlamellare e tali caratteri fisici, che lo assomigliano a \nquello di Campiglia, quasi direi, come uovo a uovo. \nNelle pendici occidentali del poggio di Campiglia alla \ncalcarea semigranosa trovasi subalterna una roccia \nalluminifera, già scavata per averne allume, e \nabbandonata al principio del secolo XVI, atteso che il \nprodotto non rindennizzava delle spese.  \nLo stato agrario della Comunità di Campiglia va \nprosperando al pari della sua popolazione. \nQuale esso fosse nei secoli trapassati ce lo dissero gli \nstorici, ogni volta che ebbero occasione di far cenno di \nquesta contrada. Macchia continua e di rado interrotta da \nqualche campo di sementa, era tutto quel più che vegetava \nnei poggi e nel piano di Campiglia, allorquando vi \naccamparono gli eserciti di Alfonso di Aragona e della \nRepubblica Fiorentina. Il quale ultimo di vettovaglie si \nprovvedeva con difficoltà dalle terre circostanti per esser \nrade e poco abitate, mentre questi e quelli pativano \nmassimamente di vino, poiché in tale epoca non se ne \nraccoglieva, e l’acque erano cattive. (MACHIAVELLI, \nAMMIR. Istor. Fior.) \nOra, colui che attraversasse il piano di Campiglia e le \npendici del suo poggio, stupirebbe in vedere l’uno e le \naltre coperte di vigne, di oliveti e di ben coltivati campi \nmercè la vigilanza e intelligenza dei propietarj \nCampigliesi, persuasi dell’antico precetto di Columella: \nche chi ama la città non comperi poderi. \nVedrebbe l’esteso ed ubertoso agro di Campiglia che fa \ncorona a questa Terra, dal lato di scirocco fino a libeccio \nsementato a grano, mais, legumi con vaste campagne \nadorne di vigneti, disposti a filari appoggiati alle canne \nnel modo che si pratica dagli Elbani; sebbene alcune \nmoderne piantagioni siano maritate ai loppi all’uso \nfiorentino; mentre sulle pendici dei colli intorno a Campiglia crescono e fruttificano numerose pinte di olivi \nben custodite e governate. \nTutti i quali prodotti superano di gran lunga il consumo \ndella popolazione, essendochè una sola delle molte \nfattorie dell’agro Campigliese non suole seminare meno \ndi 4 in 500 sacca di granaglia. \nCosì il vino e l’olio che avanza, suole spedirsi, come il \nfrumento, comunemente per la via di mare a Livorno o a \nPisa. \nÈ da ammirarsi, come queste estesissime coltivazioni \nvengano annualmente eseguite a proprio conto dai \npossidenti coll’opera dei giornalieri operai e di lavoranti \navventizii, che costà si recano periodicamente da varie \nparti della Toscana e da altre più remote provincie. Molti \nnuovi poderi sono stati formati, ma pochi ridotti a \nmezzeria. Sia che lo stato economico e statistico di questa \ncontrada non permetta ancora di eseguire ciò per ogni \nintorno e in maggiore estensione; o che il proprietario non \nsia totalmente persuaso del suo maggior tornaconto, \nstante che la produzione attualmente trovasi superiore al \nconsumo; o che il basso prezzo delle derrate trattenga \nl’impulso di chi avrebbe intenzione di eseguire ciò, onde \nmoltiplicare le varie raccolte, e rendere più deliziose \nquelle piagge; fatto stà, che molto terreno è abbandonato \nalla vegetazione naturale di piante silvestri e di \nspinosissime marruche. \nAnche dai boschi, i quali rivestono e adombrano tuttora \nuna buona parte del territorio Campig liese, segnatamente \ndal lato occidentale, e verso settentrione, si ritrae copioso \nprodotto in carbone, in legna da ardere, in potassa, in \nscorza e in legname da costruzione; i quali generi condotti \nalla Torre S. Vincenzo, a Porto Baratti e a Piombino \ndanno origine ad un traffico attivo per Livorno, Genova e \nMalta. – Anche le pasture sono di gran risorsa ai \nproprietari di quel suolo, atteso le fide di numerose greggi \nche dall’Appennino toscano e da quello di Parma e di \nModena discendono in Maremma. \nForse tornerebbe miglior conto, se, ad esempio di alcuni \npossidenti di pascoli, si associasse al semplice lucro delle \nfide quello di entrare a parte della proprietà degli animali \ncomponenti le mandre, lo chè renderebbe più sicura la \nvendita delle pasture, e si potrebbero in tal guisa più \nfacilmente sostituire alle indocili e dannose bestie \nvaganti, o brade, quelle domestiche. Una nuova industria \nper la classe indigente è quella di raccogliere la galluzza \nche si vende in varie parti della Toscana, le corbezzole \nper estrarne acquavite, le cantaridi, che in certi anni \nsogliono passare in gran sciami, e i prugnoli di cui \nabbonda il territorio di Campiglia e quello dei paesi \nlimitrofi. \nIl clima di Campiglia è temperato nell’inverno, ventilato \nnell’estate, e per se stesso salubre in tutte le stagioni. Che \nse il suo vasto ospedale molte volte fra il luglio e il \nsettembre si riempie di febbricitanti, questi per lo più \nacquistano il morbo maremmano nelle subiacenti pianure, \ndove il fomite della mal’aria che affligge un si bel cielo e \ntanta parte del littorale Toscano, va rintuzzandosi dalla \npotente mano di un benefico Principe, intento a preparare \nalle generazioni future una nuova e più felice Etruria \nmarittima. \nVi si fanno due fiere, che possono dirsi mercati di \nbestiami. La prima cade nei giorni 16 e 17 maggio sul \nprato della chiesa di S. Giovanni fuori di porta \nmeridionale, l’altra (ERRATA : nei 27 e 28 di agosto) nei \n26 e 27 di agosto nel piano di Caldana sulla strada Regia. \nLa Comunità di Campiglia con Motuproprio del 25 \ndicembre 1833 fu staccata insieme con quelle di \nPiombino e di Suvereto dal Compartimento di Pisa per \nassegnarle al Compartimento di Grosseto. \nEsiste in Campiglia una Cancelleria di quarta classe, che \nserve ancora alle Comunità della Gherardesca, Sassetta e \nSuvereto. Vi risiede un ingegnere di Circondario, e un \nRegio Vicario di 5 classe. Quest’ultimo estende la \ngiurisdizione civile alla Comunità di Suvereto e la \ncriminale anche alle Potesterie di Castagneto e di \nMonteverdi. Esso dipende nei rapporti di polizia dal \nCommissario Regio di Volterra, dov’è la Conservazione \ndelle Ipoteche, mentre l’ufizio di Esazione del Registro è \nin Piombino, la Ruota in Pisa.  \nLa Comunità mantiene un medico, un chirurgo e due \nmaestri di scuola. \n \nPOPOLAZIONE della Comunità e Prepositura di \nCAMPIGLIA a tre epoche diverse. \n \n- nell’anno 1551, abitanti  n° 887 \n- nell’anno 1745, abitanti  n° 773 \n- nell’anno 1833, abitanti  n° 2141",
    "original_title": "CAMPIGLIA (Campillia) di Maremma in Val di Cornia.",
    "byte_offset": 1904113
  },
  {
    "context": "",
    "title": "CAMPIGLIA nella Montagna di Pistoja",
    "body": "– Vedere \nCAMPIGLIO di Cireglio.",
    "original_title": "CAMPIGLIA nella Montagna di Pistoja",
    "byte_offset": 1928867
  },
  {
    "context": "",
    "title": "CAMPIGLIA nel Val d’Arno superiore",
    "body": "Casale con \nparrocchia (S. Andrea) sul torrente Cestio nel piviere di \nGaville, Comunità Giurisdizione e 3 miglia toscane a \nponente di Figline, Diocesi di Fiesole, Compartimento di \nFirenze. \nRisiede alla base orientale dei poggi che separano la Valle \ndell’Arno dal vallone di Greve alla sinistra del torrente \nCestio e della nuova strada comunitativa rotabile che \nvarca i poggi da Greve a Figline. \nIn questa Campiglia ebbero podere alcuni nobili di \ncontado, forse degli Ubertini di Gaville, uno dei quali \n(Teuzzo di Gherardo) risedendo in Campiglia, nel 1037 di \nmarzo, donò alla badia di Passignano la terza parte di \nterreni e vigne che possedeva in Traversaja  nel popolo di \nLuccolena, piviere di Gaville. \nIl distretto di questa Campiglia è citato a confine in due \npergamene appartenute alla badia di Monte Scalari. Una \ndata in Cintoja, nel gennajo 1040; l’altra del gennajo \n1057. Entrambe trattano di terre situate in luogo \ndenominato Conio, le quali confinavano da un lato con il \ndistretto di Campiglia, e dagli altri col fossato del Cesto. \nLa parrocchia di S. Andrea a Campiglia conta 262 \nabitanti.",
    "original_title": "CAMPIGLIA nel Val d’Arno superiore",
    "byte_offset": 1928944
  },
  {
    "context": "",
    "title": "CAMPIGLIA di Val d’Elsa",
    "body": "Borgo con chiesa prioria (S. \nBartolommeo) nella Comunità Giurisdizione Diocesi e 2 \nmiglia toscane a ponente della città di Colle, \nCompartimento di Siena. \nÈ un antico castello murato attraversato dalla strada Regia volterrana, sull’alto piano dei poggi che da Colle si \nstendono alla vallecola del torrente Bottino. \nForse è relativo a questa Campiglia un atto di consegna, \nfatta nel 9 di giugno 1433 dal Comune di Siena a \nGiovanni di Simone Rondinelli Capitano di Volterra, nel \ncastello di Campiglia, in ordine alla pace conclusa in \nFerrara li 26 aprile dell’anno stesso; seppure quella \nconsegna non vuol riferire al Campiglia di Maremma. \n(ARCH. DIPL. SEN.) \nS. Bartolommeo a Campiglia ha 243 abitanti.",
    "original_title": "CAMPIGLIA di Val d’Elsa",
    "byte_offset": 1930115
  },
  {
    "context": "",
    "title": "CAMPIGLIA di Val d’Ombrone pistojese",
    "body": "– Vedere \nCAMPIGLIO di TIZZANA.",
    "original_title": "CAMPIGLIA di Val d’Ombrone pistojese",
    "byte_offset": 1930878
  },
  {
    "context": "detta anche CAMPIGLIOLA.",
    "title": "CAMPIGLIA di Val d’Ombrone senese",
    "body": "Villa che fu dei Piccolomini, nella \nComunità Giurisdizione e parrocchia di Rapolano, \nDiocesi di Arezzo, Compartimento di Siena. \nNel 1207, allorchè sull’Ombrone i Senesi furono rotti dai \nFiorentini, fra i castellucci e ville che questi abbruciarono, \nlo storico Malevolti indica anche la villa di Campigliola . \nNel 1429 i figli di Rinaldo Piccolomini (Andrea e \nPolissena) ottennero licenza dal Comune di Siena di \nvendere il loro castello o casa torrita di Campigliola \npresso l’Ombrone. (ARCH. DIPL. SENESE Cons. del \nPop.)",
    "original_title": "CAMPIGLIA di Val d’Ombrone senese",
    "byte_offset": 1930957
  },
  {
    "context": "",
    "title": "CAMPIGLIA d’Orcia, o di Val d’Orcia",
    "body": "Castello con \nchiesa prepositura (S. Biagio) nella Comunità \nGiurisdizione e 5 miglia toscane a settentrione-maestro \ndell’Abbadia S. Salvadore, Diocesi di Montalcino, già di \nChiusi, Compartimento di Siena. \nTrovasi sopra un promontorio di natura calcare, il quale \ndal lato di settentrione-maestro costituisce uno dei \nbastioni che servono di sprone al Mont’Amiata, a 1400 \nbraccia sopra il livello del Mediterraneo, un miglio a \nponente della strada provinciale che sale all’Abbadia, 2 \nmiglia toscane a maestro de’Bagni di S. Filippo e \naltrettanto a ponente della strada Regia romana, a partire \ndalla posta di Ricorsi, 18 miglia toscane a scirocco di \nMontalcino. \nConsiste il paese in un villaggio scosceso e mal fabbricato \ncon gli avanzi di due antiche rocche. La maggiore di \nqueste contigua al borgo era il cassero, o palazzo dei \ntirannetti di Campiglia; l’altra a 1550 braccia sopra il \nlivello del Mediterraneo risiede su di una più elevata \nscogliera che appellasi Campigliaccia, discosta un terzo \ndi miglio toscano a grecale di Campiglia. \nCampiglia di Orcia fu lungo tempo dominata da propri \nconti di origine salica, la cui consorteria signoreggiò in \nSarteano, in Fighine, S. Casciano de’Bagni, Marsciano e \nin altri luoghi delle Valli di Paglia, di Orcia, delle Chiane, \ne dell’Ombrone senese. \nQuelli che dominarono in Campiglia sono più \ncomunemente conosciuti nella storia sotto nome di \nVisconti, forse per essere stati in origine subfeudatari o \nreggenti di altri dinasti; siccome lo era dei conti \nAldobrandeschi di S. Fiora quell’Ugolino figlio del \nVisconte di Campiglia nominato nel diploma concesso da \nFederigo II (anno 1221) al conte Ildebrando di Grosseto. – \nComunque sia, i Visconti di Campiglia per vari secoli si \nsostennero da regoli assoluti nel paese in discorso. \nLa memoria più antica spettante a quei dinasti a me \nsembra essere quella di un istrumento dell’archivio senese \nrogato nel 1071 in presenza di un conte Ranieri figlio di \nGuido Visconte di Campiglia. (MURAT. Ant. M. Aevi) –  \nNel 1163, il Visconte Sinibaldo di Campiglia assistè in \nMontalcino alla pubblicazione di un placito del Legato \nimperiale a favore della Badia di S. Antimo. – Nel \ndicembre del 1197, stando in Siena Napoleone figliuolo \ndel prenominato Visconte Sinibaldo, promise pagare alla \nRepubblica senese ogn’anno 3 marche d’argento di \ntributo. (ARCH. DIPL. SEN. Kaleffo dell’Assunta. ) \nUn Pepone figlio di Tancredi Visconte di Campiglia è \nrammentato dai cronisti senesi, e segnatamente in un \nantico diario dell’Archivio del Duomo di Siena, \npubblicato nelle Antichità del Muratori insieme con la \ncronaca di Andrea Dei. \nIl medesimo Visconte Pepone dominava in Campiglia, \nquando, nel 1234, dopo aver giurato ai Senesi e per essi \nloro al Potestà patti di amicizia e di alleanza, mancò ben \npresto di fede collegandosi con gli Orvietani e i Fiorentini \nper sostenere le ragioni di Montalcino. Il quale atto di \nspergiuro decise i reggitori della Repubblica senese a \ninviare colà il loro Potestà con le compagnie di due Terzi  \ndella città. \nQuesto primo fatto d’armi contro Campiglia è descritto \nnell’accennato diario così: Trasmundus Potestas Senensis \ncum duabus partibus (Terzi) civitatis ad arcem ipsam (di \nCampiglia) accessit, et sequenti die capta fuit reliqua \npars burgi cum sala, (il cassero o palazzo) et arce \nsuperiori (cioè Campigliaccia). \nEra allora la rocca di Campiglia custodita da un \nNapoleone, il quale per pubblico istrumento, nel 1236, la \nconsegnò a Ildebrandino di Guido Cacciaconti di Asciano, \ninviato dal Comune di Siena per ricevere la sottomissione \ndi quei dinasti. \nAlla custodia del castello di Campiglia il governo senese \ndestinò un sergente, cui nel 1251 fu accordata licenza di \nrecarsi a Siena, siccome nel 1260 fu data facoltà a \nUgolino visconti di Campiglia di potere risiedere o nò \nnella prenominata città. (ARCH. DIPL. SEN.) \nDue anni dopo la vittoria di Montaperto i Visconti di \nCampiglia, Pepone e Napoleone fratelli e figli del fu \nTancredi, stando in S. Casciano de’Bagni (3 agosto 1262) \nfecero procura nella persona di Uggieri da Proceno per \ngiurare nelle mani del vicario del re Manfredi, quindi dei \nreggitori del Comune di Siena, obbedienza e accettazione \ndei capitoli in quella procura designati; mentre i due \nVisconti suddetti, nel 22 agosto dello stesso anno, si \nobbligarono all’osservanza dei patti davanti al \nrappresentante dei Senesi, nella chiesa di S. Pellegrino di \nBricola in Val d’Orcia. (Arch. cit.) \nCon tutto che i nobili di Campiglia avessero aggiunto alle \npromesse la mallevadoria di Bernardino da Perolla, pure \nnon stettero gran fiata a ritornare ribelli e spergiuri. Lo \nprova la determinazione presa dal Comune di Siena, \nquando, nel 1264, ordinò si disfacesse la rocca di \nCampiglia. (MALEVOLTI, Stor. Senes.) \nAlcune pergamene del secolo XIII appartenute alla Badia \nAmiatina somministrano altri documenti sulle vicende politiche di Campiglia d’Orcia e sulla consorteria dei suoi \nVisconti, fra i quali si contavano i conti di Marsciano \nnella Chiana Romana. \nDimostrano ciò tre atti pubblici spediti in Campiglia a \nnome della Badia di S. Salvadore, sotto i dì 9 aprile e 12 \ngiugno 1274, ad oggetto di avvertire i figli del nobile \nRanieri di Bulgarello signori si Marsciano, Napoleone e \nVisconte di Campiglia, Pone figlio del fu Pepone Visconti \ndi Campiglia, e Visconte figlio del fu Ugolino Visconti, \nacciocché essi, o altri che potessero avere ragioni da \npretendere alla divisione dei loro possessi e giurisdizioni, \nsapessero, che la villa di S. Filippo con il suo distretto e \naltre possessioni spettavano di pieno diritto alla Badia di \nS. Salvadore. (UGHELLI, de’Conti di Marsciano ARCH. \nDIPL. FIOR.) \nChe i conti di Marciano fossero condomini di Campiglia \nd’Orc ia, oltre i documenti testè citati (uno dei quali fu \nrogato in casa di Bernardino e Bulgaroccio di Ranieri da \nMarsciano) non ne lasciano più dubbio altri istrumenti \ncitati dallo stesso Ughelli. – Avvi fra questi un \ncompromesso fatto nel 1319 fra Pepone e Taddeo figliuoli \ndi Pone di messer Pepone de’Visconti di Campiglia da \nuna parte, e Cello del fu Bernardino di Ranieri con altri \nconsorti dei nobili di Marsciano dall’altra parte. \nNon ostante ciò, i conti di Marsciano ebbero pericolose \ncontese con i Visconti di Campiglia, sopite nel 1322, \nriaccese nel 1325, e terminate con la mediazione degli \nOrvietani nel 1327. (loca citata) \nMa più di tutti fa al caso nostro il diploma spedito da \nRoma, ai 5 di aprile 1328, da Lodovico il Bavaro ai figli \ndi Cello e di Lamberto conti di Marsciano, cui confermò: \nItem Castrum Vetus Vallis Urcae et Castrum Campilij \nClusinae Dioecesis; videlicet, a prima parte, districtum \nCastri Radicofani, et Castri Mojanae et Castri Castilionis \nLatronorum Clusinae Dioecesis; a secunda, f lumen \nUrcae et per ipsum flumen; a tertia districtum Castri \nRoccae Tintinnani, et Castri Castillionis Vallis Urcae, et \nCastri Segiani Clusinae Dioecesis; a quarta, districtum \nAbbatiae S. Salvatoris ejusdem Clusinae Diocesis, et \ncimam aut summitatem Montis Meati. (loca citata) \nI quali confini territoriali qui sopra descritti con il \nprogredire dei tempi subirono una qualche modificazione, \nsino a che in virtù del regolamento governativo del 2 \ngiugno 1777 sulla organizzazione amministrativa della \nComunità dell’Abbadia S. Salvadore, il territorio di \nCampiglia d’Orcia e de’Bagni di S. Filippo fu riunito in \nun solo corpo insieme con quello dell’Abbadia S. \nSalvadore, al di cui Articolo si rinvia il lettore per \nrapporto anche alla descrizione fisica del suolo e dei suoi \nprodotti agrari. \nGli archivi senesi conservano tuttora i capitoli di \nsottomissione fatta nel 1345 da Nencino, Neruccio e \nCredi figli di Pepone di Campiglia; ed un consimile atto \ndi sudditanza fecero, nel 1386, Monaldo di Giovanni di \nPepone, all’occasione che quest’ultimo pose sotto \nl’accomandigia della Repubblica di Siena i suoi castelli di \nCampiglia di S. Casciano de’Bagni. – Vedere SAN \nCASCIANO de’BAGNI. \nNel secolo XV il feudo di Campiglia per ragione di \nfemmine ereditiere fu recato nella famiglia Salimbeni e in \nquella dei Baschi di Montorio. \nAvvegnachè, nel 1423, donna Rabba de’Salimbeni \nvedova di Credi de’Visconti di Campiglia, d’accordo il \nmarito suo Ranieri dei nobili Baschi da Vitozzo, cedè e \nalienò i possessi e ogni ragione che aveva sopra i Bagni di \nS. Filippo e il castello di Campiglia a favore della \nRepubblica di Siena. (ARCH. DIPL. SEN.) \nLe prime deliberazioni relativa al Comune di Campiglia \nfatto indipendente da feudatarj, compariscono all’anno \n1425. Consistono esse nella nomina che il consiglio dei \npriori e governatori dello Stato di Siena fece di tre \ncittadini per terminare senza altro appello alcune \ndifferenze insorte a causa di confini fra il territorio di \nCampiglia d’Orcia e quello delle Comunità limitrofe. \n(loca citata) \nNel 1463 furono ristabiliti alcuni tributi, che la \nRepubblica di Siena esigeva dai Visconti di Campiglia \nsino dal 1386, consistenti specialmente in fiorini 10 per \nanno, e in un palio di lire 40. \nLo statutello di Campiglia d’Orcia esistente alle \nRiformazioni di Siena, fu redatto nell’anno 1562. \nLa chiesa sotto l’invocazione di S. Biagio è di padronato \nregio. Nel secolo XVIII fu aggregata al suo popolo la cura \nde’Bagni di S. Filippo, attualmente ufiziata da un \ncappellano curato. \nLa popolazione di Campiglia d’Orcia nell’anno 1594 era \ndi 822 abitanti. Nel 1640 aveva 750 abitanti, nel 1745 con \nl’annesso dei Regni di S. Filippo era ridotta a 614, mentre \nnel 1833 contava 1055 individui.",
    "original_title": "CAMPIGLIA d’Orcia, o di Val d’Orcia",
    "byte_offset": 1931561
  },
  {
    "context": "",
    "title": "CAMPIGLIANO in Val d’Ema",
    "body": "– Vedere EMA (S. \nPIETRO a).",
    "original_title": "CAMPIGLIANO in Val d’Ema",
    "byte_offset": 1941355
  },
  {
    "context": "",
    "title": "CAMPIGLIANO in Val di Chiana",
    "body": "Casale che diede il \ntitolo alla cura di S. Lucia in Campigliano  annessa a \nquella di S. Giorgio e S. Lucia a Tuori, nella Comunità \nGiurisdizione e 3 miglia toscane a levante di Civitella, \nDiocesi e Compartimento di Arezzo. – Vedere TUORI in \nVal di Chiana.",
    "original_title": "CAMPIGLIANO in Val di Chiana",
    "byte_offset": 1941419
  },
  {
    "context": "in Val d’Ambra.",
    "title": "CAMPIGLIE (S. MARIA ALLE)",
    "body": "Casale \ncon parrocchia sul confine del Chianti, alle sorgenti \ndell’Ambra nel piviere di Monte Benichi, Comunità e 7 \nmiglia toscane circa a scirocco di Gajole, Giurisdizione di \nRadda, Diocesi di Arezzo, Compartimento di Siena. \nRisiede sul Monte Fenali al confine estremo del Chianti e \ndel Compartimento Aretino col Senese, fra le scaturigini \ndell’Ambra e del torrente Caposelvi. \nLa parrocchia di S. Maria alle Campiglie ha una \npopolazione di 200 abitanti.",
    "original_title": "CAMPIGLIE (S. MARIA ALLE)",
    "byte_offset": 1941718
  },
  {
    "context": "(Campillium) nella Valle dell’Ombrone pistojese.",
    "title": "CAMPIGLIO",
    "body": "Due borgate e due popoli sotto il nome di \nCampiglio  esistono nel contado di Pistoja. Trovasi uno di \nessi (S. Pietro a Campiglio) sul fianco meridionale \ndell’Appennino poco lungi dall’albergo delle Piastre alla \nsinistra della strada Regia che da Pistoja guida a Modena, \nnel piviere di Cireglio, Comunità e Giurisdizione di Porta \nal Borgo, Diocesi e 6 miglia toscane a settentrione-\nmaestro di Pistoja, Compartimento di Firenze. – L’altro (S. Stefano a Campiglio) è situato alla base settentrionale \ndel Monte Albano sulla destra del torrente Stella nel \npiviere di Montemagno, Comunità Giurisdizione e 3 \nmiglia toscane a maestro di Tìzzana, Diocesi e 5 miglia \ntoscane a ostro-scirocco di Pistoja, Compartimento di \nFirenze. \nRiferisce al Campiglio del Cireglio, ossia di S. Pancrazio \na Brandeglio, un placito del marchese Bonifazio di \nToscana spedito, verso il 1040, a favore del monastero di \nS. Bartolommeo di Pistoja, cui confermò una cappella con \ndue predi posti in Campiglio . Anche un istrumento del \nnovembre 1067, con il quale Leone vescovo di Pistoja \nallivellò a un nobile secolare i beni e diritti della pieve di \nS. Pancrazio a Celle, parla di alcuni terreni posti nella \nvilla di Campiglio. \nSi fa menzione di Campiglio di Montemagno e del suo \nparroco nel Sinodo pistojese del 1313, al quale \nintervennero i due curati di entrambi i Campigli. \nLa cura di S. Pietro a Campiglio del Cireglio conta 604 \nabitanti.  \nQuella di S. Stefano a Campiglio di Montemagno ha 165 \nabitanti.",
    "original_title": "CAMPIGLIO",
    "byte_offset": 1928916
  },
  {
    "context": "",
    "title": "CAMPIGLIOLA di Rapolano",
    "body": "– Vedere CAMPIGLIA di \nVal d’Ombrone senese.",
    "original_title": "CAMPIGLIOLA di Rapolano",
    "byte_offset": 1943829
  },
  {
    "context": "nella marina di Viareggio.",
    "title": "CAMPIGNANO",
    "body": "Vico nel \npiviere di Massaciuccoli, Comunità Giurisdizione e circa \n6 miglia toscane a levante di Viareggio, Diocesi di Lucca, \ngià di Pisa, Ducato di Lucca. \nTrovasi alle falde meridionali del monte di Quiesa presso \nla gronda orientale del Lago di Massaciuccoli. \nCampignano ha una cappella curata con una popolazione \ndi 112 abitanti.",
    "original_title": "CAMPIGNANO",
    "byte_offset": 1943908
  },
  {
    "context": "nella Valle del Lamone.",
    "title": "CAMPIGNO",
    "body": "Vico con chiesa \nparrocchiale (S. Domenico) nel piviere Comunità \nGiurisdizione e 4 miglia toscane a ostro di Marradi, \nDiocesi di Faenza, Compartimento di Firenze. \nRisiede sulla schiena dell’Appennino presso il giogo di \nBelforte, dove nel 1368 fu investito e fatto prigioniero dai \nmontanari il conte Lando, mentre tentava di varcare il \npasso delle Scalette per scendere nella Valle della Sieve. \n– Vedere BELFORTE di Mugello. \nLa Badia di S. Reparata al Borgo di Marradi possedeva \nterreni e selve in Campigno sino dal 1070. Una di quelle \nscritture del 28 febbrajo 1229, fu rogata nel foro di \nCampignolo. \nLa parrocchia di Campigno ha 640 abitanti.",
    "original_title": "CAMPIGNO",
    "byte_offset": 1944291
  },
  {
    "context": "nel Val d’Arno fiorentino.",
    "title": "CAMPIOBBI",
    "body": "– Vedere COMPIOBBI.",
    "original_title": "CAMPIOBBI",
    "byte_offset": 1944990
  },
  {
    "context": "nell’Isola dell’Elba.",
    "title": "CAMPO",
    "body": "La parte meridionale \ndell’Isola fra il golfo di Acona e quello di Barbatoja  porta \nil nome generico di Campo, che serve di specifico a due \npopolazioni, S. Ilario e S. Pietro in Campo, non che al suo \ngolfo e marina. \nLe rocce granitiche costituiscono in generale l’ossatura di \nquesta porzione dell’Isola. Il luogo dove furono aperte dai \nRomani, e nel medio-evo dai Pisani, le cave del granito \ndell’Elba fa parte del territorio di Campo. Le \ncristallizzazioni ben determinate di brillanti tormaline di \nvario colore, di berilli, miche, lepidoliti, acque marine, \ngraniti, feldspati, e quarzi, che si racchiudono fra le cavità \ngeodiche, e nelle rilegature quarzose, tutte queste \ncristallizzazioni trovansi più specialmente riunite nei \ngraniti di S. Pietro in Campo. Anche il calcareo \nsaccaroide candido e traslucido esiste a contatto del \ngranito alla Punta di Cavoli sotto S. Pietro in Campo. - \nVedere ISOLA dell’ELBA e MARCIANA (Comunità di).",
    "original_title": "CAMPO",
    "byte_offset": 1945057
  },
  {
    "context": "nella Valle del Serchio.",
    "title": "CAMPO (S. ANGELO IN)",
    "body": "– Vedere ANGELO (S.) in CAMPO.",
    "original_title": "CAMPO (S. ANGELO IN)",
    "byte_offset": 1946062
  },
  {
    "context": "già ad Campora.",
    "title": "CAMPO (S. GIUSTO IN)",
    "body": "Casale con chiesa plebana nel Val d’Arno pisano sulla destra ripa di \nquesto fiume, anticamente succursale della pieve di \nCaprona, nella Comunità Giurisdizione e 8 miglia toscane \na scirocco dei Bagni a S. Giuliano; Diocesi e \nCompartimento di Pisa. \nNel secolo VIII la chiesa di S. Giusto ad Campora , di \npadronato dei fondatori della Badia di S. Savino in \nCerasiolo, fu compresa nell’amplissima dotazione che le \nfu assegnata all’anno 780. – Vedere ABAZIA di S. \nSAVINO presso Pisa. \nAlla parrocchia di S. Giusto fu annesso il popolo di S. \nBartolommeo a Campo. \nLa pieve di S. Giusto in Campo conta 877 abitanti.",
    "original_title": "CAMPO (S. GIUSTO IN)",
    "byte_offset": 1946147
  },
  {
    "context": "nell’Isola dell’Elba.",
    "title": "CAMPO (GOLFO DI)",
    "body": "È uno dei bacini che presenta la costa sinuosa dell’Elba dal lato \nmeridionale. Esso è formato da due promontori, dei quali \nil più orientale scende dal monte di S. Lucia sino al Capo \ndi Fonza e separa il Golfo di Acona da quello di Campo. \nL’opposta punta costituisce la coda di uno sprone che dal \nmonte Capanne si avanza verso scirocco sino al Capo di \nPoro  lungo la marina di S. Pietro in Campo. \nLa bocca di questo Golfo misurata fra i due Capi presenta \nun’apertura di circa tre miglia, mentre internasi due \nmiglia e mezzo dal capo al fondo del bacino, il quale \npesca vicino al lido dalle 12 alle 30 braccia. \nLe acque dei rivi fluenti dai vari poggi che al golfo fanno \ncorona, giunte che sono alla spiaggia, incontrano, \nquegl’istessi inconvenienti accennati all’articolo ACONA \n(GOLFO di). Per effetto di che l’aere della marina di \nCampo riesce malsana e cagiona febbri periodiche a chi vi \nabita nella estiva stagione, sicchè obbliga gl’indigeni a \nritirarsi nei sovrastanti paesi di S. Ilario e di S. Pietro, \nmentre i marini evitano in quei mesi di prender porto in \ncotesto seno, dove nella primavera suol farsi copiosa \npescagione di sardelle e di acciughe.",
    "original_title": "CAMPO (GOLFO DI)",
    "byte_offset": 1946820
  },
  {
    "context": "",
    "title": "CAMPO (S. ILARIO IN)",
    "body": "Villaggio nell’Isola dell’Elba \nche dà il titolo alla sua chiesa parrocchiale, nella Comunità Giurisdizione e circa 10 miglia toscane a \nscirocco di Marciana, Governo di Portoferrajo, Diocesi di \nMassa Marittima Compartimento di Pisa.  \nÈ situato in un poggio di granito, ricco di tormaline nere; \nil quale granito in alcuni punti di questo distretto \ndell’Elba trovasi a contatto di una roccia serpentinosa che \nconvertesi in un renino di color d’oro e argentino \n(nacrite). – I suoi contorni sono sparsi di selve di \ncastagni, di vigne e di oliveti, irrigati da limpide sorgenti, \nle quali riunite insieme danno origine al fosso di S. Ilario. \nQuesto sbocca in fondo al golfo di Campo, dopo aver \npercorso un vallone rivestito di piante di agrumi, di agave \namericane, di fichi d’India e di qualche palma dattilifera. \nLa storia di questo villaggio fa parte di quella dei paesi \ndell’Isola già governati dai principi di Piombino. \n(Veggasi l’articolo dell’Isola di Elba) Quel più che \nriguarda in particolare il villaggio di S. Ilario si è il fatale \nsaccheggio e incendio che ebbe a soffrire dai Turchi \nsbarcati a Longone col barbaresco Dragutt, nel 1553, \nallorché raccolsero quante persone potettero avere costà \nrecandole seco loro in schiavitù. \nLa parrocchia di S. Ilario in Campo, compreso un altro \ncasale, chiamato Pilla, conta 606 abitanti.",
    "original_title": "CAMPO (S. ILARIO IN)",
    "byte_offset": 1948063
  },
  {
    "context": "nella Valle dell’Ombrone pistojese.",
    "title": "CAMPO (S. MARTINO IN)",
    "body": "Casale con parrocchia, già badia, sulle pendici \norientali del Monte Albano nel piviere di Artimino, \nComunità Giurisdizione e 4 miglia toscane a ostro di \nCarmignano, Diocesi di Pistoja, Compartimento di \nFirenze. \nIl Fioravanti nelle sue memorie istoriche della città di \nPistoja cita un’istrumento del 4 aprile 1199, mediante il \nquale i patroni della chiesa parrocchiale di S. Cristina in \nPilli nel piviere di Carmignano cederono il giuspadronato \ndella medesima a Pietro abate di S. Martino in Campo. \nL’Abazia di S. Martino in Campo trovasi registrata nel \nSinodo del 1313 convocato da Ermanno vescovo di \nPistoja per stabilire, quali chiese dovevano concorrere alle \npubbliche tasse imposte al clero. \nDel resto non si fa menzione negli annali monastici di \nquesta badia, ne dell’ordine religioso cui appartenne. Quel \nche è meno dubbio si è, che la chiesa di S. Martino in \nCampo è segnalata all’articolo 121 degli antichi statuti \nPistojesi riportati dal Muratori e dal Zaccaria, non già col \ntitolo di Badia, ma di chiesa semplice, situata sino \nd’allora sul confine del contado e diocesi di Pistoja. \nNei quali statuti, trattandosi della pace conclusa nel 1177 \nfra il Comune di Pistoja e quello di Monte Catini, e della  \nratifica da farsi dai magistrati pistojesi, ne consegue che \nall’epoca dell’istrumento del 1199 citato dal Fioravanti, la \nBadia di S. Martino in Campo doveva essere stata da poco \ntempo innanzi costituita in monastero. \nLa parrocchia di S. Martino in Campo conta 183 abitanti.",
    "original_title": "CAMPO (S. MARTINO IN)",
    "byte_offset": 1949481
  },
  {
    "context": "",
    "title": "CAMPO (S. PIETRO IN) nell’Isola dell’Elba",
    "body": "Grosso \nvillaggio diviso in due borgate (S. Pietro, e la Marina di \nCampo) esistente nel promontorio occidentale del golfo di \ntal nome, nella Comunità Giurisdizione e intorno a 5 \nmiglia toscane a ostro di Marciana, Governo di \nPortoferrajo, Diocesi di Massa Marittima, Compartimento \ndi Pisa. \nLa borgata maggiore, dov’è la parrocchia di S. Pietro, \ntrovasi sulla schiena di un contrafforte granitico che \nproviene verso settentrione-maestro dal più elevato monte \ndell’Isola, denominato delle Capanne. La borgata minore \nè sul corno occidentale del golfo di Campo presso alla \ntorre e allo scalo, circa miglia toscane 1 e 1/2 a scirocco \ndel villaggio maggiore. \nI contorni di S. Pietro sono più nudi di ogn’altra parte \ndell’Isola, stante che il granito colà è meno suscettibile di \nalterarsi alla sua superficie; ed è là appunto dove si \ntrovano le masse più uniformi, di grana più minuta, sparse \nnon di rado di geodi con bellissimi cristalli di feldspato, \nquarzo, tormaline, ec. là appunto dove i minerologi \nraccolgono i più belli e i più pregiati campioni dell’Isola. \nTalvolta al granito subentrano altre rocce in massa e \ncristalline, com’è la calcarea saccaroide alla Punta di \nCavoli, e il serpentino reticolato e friabile fra S. Pietro e \nla Marina di Campo. \nLa parrocchia di S. Pietro in Campo, compreso i due \nvillaggi del poggio e della marina, conta tutt’insieme una \npopolazione di 1057 abitanti.",
    "original_title": "CAMPO (S. PIETRO IN) nell’Isola dell’Elba",
    "byte_offset": 1951081
  },
  {
    "context": "",
    "title": "CAMPO (S. PIETRO IN) in Val d’Arbia",
    "body": "Villa con antica \ncappella nel popolo di Lucignano di Arbia, Comunità e 3 \nmiglia toscane a scirocco di Monteroni, Giurisdizione di \nBuonconvento, Diocesi e Compartimento di Siena. \nNon è questa chiesa di S. Pietro da confondersi con il S. \nPietro in Campo di Val d’Orcia, antica badia dei \nCamaldolensi, mentre il S. Pietro in Campo di Val \nd’Arbia era di padronato del monastero di S. Eugenio \npresso Siena, che fu sempre della Congregazione \nde’Cassinensi. \nLa qual chiesa di S. Pietro, quae dicitur Campus, trovasi \nregistrata nei diplomi che Arrigo IV, nel 1081, e Federigo \nII, nel 1182, confermarono al monastero suddetto.- \nVedere ABAZIA di S. EUGENIO.",
    "original_title": "CAMPO (S. PIETRO IN) in Val d’Arbia",
    "byte_offset": 1952581
  },
  {
    "context": "alias S. Pietro sulla Pescia minore.",
    "title": "CAMPO (S. PIETRO IN) in Val di Nievole",
    "body": "Pieve resa celebre nella storia \nper le varie battaglie, cui servì di campo la sua pianura, \nnella Comunità Giurisdizione e 2 miglia toscane a \nsettentrione-grecale di Montecarlo, Diocesi di Pescia, già \ndi Lucca, Compartimento di Firenze. \nÈ un vasto tempio del medio evo a tre navate, \nesternamente incrostato di marmi bianchi e neri, situato \nnel piano alla destra della Pescia minore, o di Collodi, \npresso la via che sale a Montecarlo. \nIn prossimità della pieve avvi un borghetto chiamato gli \nAlberghi. Il borgo di S. Pietro in Campo fu distrutto per \ncagion di guerre costà battagliate nei secoli XIV e XV. \nIl pievanato di S. Pietro in Campo, stando al catalogo \ndelle chiese lucchesi del 1260, comprendeva nel suo \ndistretto le chiese di S. Maria del Castellare, de’SS. \nMartino e Bartolommeo di Collodi, di S. Quirico di \nVenere, e l’Ospedale di Strada (forse quel che oggi dicesi \nAlberghi). \nNei secoli posteriori erano succursali della pieve \nmedesima, come lo sono attualmente della prepositura di \nMontecarlo, le chiese di S. Michele alle Spianate, di S. Jacopo all’Altopascio; di S. Maria al Marginone, di S. \nGallo, ora detto S. Giuseppe in Piano, di S. Biagio a \nCercatoja , di S. Pietro al Turchetto. Le prime tre sono \ntuttora parrocchiali, le ultime tre ridotte a oratorj. \nFurono pievani commendatari della ricca chiesa di S. \nPietro in Campo i due cardinali Accolt i, Pietro nel 1503, e \nBenedetto nel 1545. – I nobili Capponi di Firenze vi \nposseggono una vasta tenuta in origine della pieve di \nCampo, della quale ottennero il padronato dal pontefice \nSisto IV nel 1472; per effetto di che essi pagano sempre \nun censo destinato in gran parte alla mensa vescovile di \nPescia. – Vedere MONTECARLO, e ALTOPASCIO.",
    "original_title": "CAMPO (S. PIETRO IN) in Val di Nievole",
    "byte_offset": 1953294
  },
  {
    "context": "",
    "title": "CAMPO (S. PIETRO IN) in Val d’Orcia",
    "body": "Chiesa \nparrocchiale già Badia dei Camaldolensi. – Vedere  \nBADIA di S. PIETRO in CAMPO.",
    "original_title": "CAMPO (S. PIETRO IN) in Val d’Orcia",
    "byte_offset": 1955140
  },
  {
    "context": "in Val di Serchio.",
    "title": "CAMPO (S. PIETRO AL)",
    "body": "Casale e \nparrocchia presso la confluenza del torrente Corsonna nel \nSerchio, piviere Comunità Giurisdizione e circa 2 miglia \ntoscane a ponente di Barga, Diocesi di Pisa, già di Lucca, \nCompartimento Pisano. \nTrovasi alla base occidentale del Monte di Barga sulla  \nripa sinistra del Corsonna presso l’edifizio della Ferriera e \ndell’Arsenale. Fu presso questa chiesa un monastero di \nsuore Agostiniane registrato sul catalogo delle chiese \nlucchesi all’anno 1260 e in una carta del 31 ottobre 1283. \n– Vedere BARGA. \nS. Pietro a Campo conta 792 abitanti.",
    "original_title": "CAMPO (S. PIETRO AL)",
    "byte_offset": 1955276
  },
  {
    "context": "È una delle Torri nella costa ",
    "title": "CAMPO (TORRE DI)",
    "body": "meridionale dell’Isola dell’Elba. Essa domina la punta \noccidentale del promontorio di Campo, custodita dalle \nguardie doganali e da’cannonieri sedentarj per difesa di \nquello scalo, con un sottotenente castellano e un uffizio di \nSanità.",
    "original_title": "CAMPO (TORRE DI)",
    "byte_offset": 1955888
  },
  {
    "context": "(Campus Avanae) nel Val d’Arno superiore.",
    "title": "CAMPO AVANE o CAMPAVANE",
    "body": "Casale da cui prese il nomignolo \nl’antica pieve de’SS. Ippolito e Cassiano a Campavane, \nattualmente di Laterina. – Vedere LATERINA.",
    "original_title": "CAMPO AVANE o CAMPAVANE",
    "byte_offset": 1956188
  },
  {
    "context": "nella Valle del Lamone in Romagna.",
    "title": "CAMPO ALLA CELLA",
    "body": "– Vedere CELLA (S. MARIA alla)",
    "original_title": "CAMPO ALLA CELLA",
    "byte_offset": 1956403
  },
  {
    "context": "sull’Appennino di Pietramala",
    "title": "CAMPO ALL’ORZO",
    "body": "nel popolo di Bruscoli, Comunità Giurisdizione e circa 9 \nmiglia toscane a maestro-ponente di Firenzuola, Diocesi e \nCompartimento di Firenze. \nÈ una grandiosa e ben montata Cascina della nobile \nfamiglia de’Ricci di Firenze, circondata da estese praterie \nartificiali, le quali subentrarono alla spelta e all’orzo, da \ncui forse ebbe nome questa porzione dell’antica contea \ndell’Ostale. – Vedere OSTALE.",
    "original_title": "CAMPO ALL’ORZO",
    "byte_offset": 1956494
  },
  {
    "context": "presso Massa Marittima.",
    "title": "CAMPO LA LITE",
    "body": "– Vedere TRICASI, o TRICHESI.",
    "original_title": "CAMPO LA LITE",
    "byte_offset": 1956967
  },
  {
    "context": "(Campus longus). ",
    "title": "CAMPO LUNGO nelle colline pisane",
    "body": "Molte località ebbero, e talune conservano ancora il \nvocabolo Campo lungo . Questo delle colline pisane è \nsituato nella parrocchia di S. Ermete a S. Ermo, Comunità \nGiurisdizione e circa 4 miglia toscane a ostro di Lari, \nDiocesi di Sanminiato, già di Lucca, Compartimento di \nPisa. \nVi aveva podere la chiesa maggiore di Pisa, quando il \nvescovo Giovanni, nell’anno 857, 18 maggio, concesse ad \nenfiteusi vari terreni della sua mensa situati in Rivalto, \nColle Montanino e Camajano, fra i quali alcuni in loco et \nfinibus Campo longo . Un’altra simile enfiteusi fu \nrinnovata nel 3 maggio 965 da Grimaldo vescovo di Pisa. \n(MURAT. Ant. M. Aevi T.III) – Èaltresì vero che un altro \nCampo lungo dava il nome a una chiesa di S. Giovanni \nsuburbana di Pisa, attualmente ridotta a benefizio \nsemplice: ben diverso dal Campo lungo di Caldaccoli \npresso Ripafratta, di cui si è fatto parola all’articolo \nACQUALUNGA .",
    "original_title": "CAMPO LUNGO nelle colline pisane",
    "byte_offset": 1957043
  },
  {
    "context": "",
    "title": "CAMPO LUNGO in Val d’Ombrone pistojese",
    "body": "– Vedere \nACQUALUNGA.",
    "original_title": "CAMPO LUNGO in Val d’Ombrone pistojese",
    "byte_offset": 1958028
  },
  {
    "context": "(Campus Major) nel Val d’Arno casentinese.",
    "title": "CAMPO MAGGIO",
    "body": "Vico sulla pendice occidentale dell’Alpe di \nCatenaja, nel popolo di S. Maria a Valenzano, Comunità \nGiurisdizione e circa 5 miglia toscane a settentrione di \nSubbiano, Diocesi e Compartimento di Arezzo. \nIl suo poggio era coltivato a vigneti anche nell’epoca più \nremota della storia agraria casentinese, siccome lo da a \nconoscere l’istrumento di fondazione dell’Abazia di \nPrataglia del 1008, quando il vescovo di Arezzo \nElemberto le assegnò, fra gli altri terreni, un predio di 12 \nsestarj contiguo alle vigne di Campo Maggiore, a \ncondizione che quei cenobiti dovessero ridurlo e \ncoltivarlo a vigneti. \nÈ infatti nella Comunità di Subbiano, dove tuttora si \nproduce il vino migliore del Casentino, cui probabilmente \nvuolsi riferire quello prelibato che il Magnifico Lorenzo \nde’Medici inviò in dono al Pontefice. – Vedere  \nSUBBIANO Comunità.",
    "original_title": "CAMPO MAGGIO",
    "byte_offset": 1958099
  },
  {
    "context": "sotto Fiesole.",
    "title": "CAMPO DI MARTE",
    "body": "– Vedere CAMERATA e CAMARZO.",
    "original_title": "CAMPO DI MARTE",
    "byte_offset": 1959034
  },
  {
    "context": "presso Livorno.",
    "title": "CAMPO AL MELO",
    "body": "– Vedere MELO.",
    "original_title": "CAMPO AL MELO",
    "byte_offset": 1959101
  },
  {
    "context": "",
    "title": "CAMPO del RE o CAMPOREGGI",
    "body": "– Vedere CAREGGI.",
    "original_title": "CAMPO del RE  o CAMPOREGGI.",
    "byte_offset": 1959153
  },
  {
    "context": "nel Val d’Arno superiore.",
    "title": "CAMPOGIALLI o CAMPOGIALLO",
    "body": "Castellare con chiesa prioria (S. Agata) nel \npiviere di S. Giustino, Comunità, Giurisdizione e 5 in 6 miglia toscane a levante di Terranuova, Diocesi e \nCompartimento di Arezzo. \nRisiede in costa alla base meridionale dell’Alpe \ndell’Abbadia di S. Trinita, sulla ripa destra del torrente \nAgna, nell’estremo confine dell’antico contado di Arezzo, \ndesignato nel diploma spedito da Carlo IV, nell’anno \n1356, a questa ultima città. \nEra Campogialli uno dei castelli dei Pazzi di Val d’Arno, \nsopra il quale, al riferire dello storico G. Villani, ai 29 \nd’aprile 1344, cavalcarono quegli di Castelfranco di sopra \ncon altri Valdarnesi e soldati aretini, i quali per \ntradimento ebbono una porta del castello di Campogiallo \nch’era de’Pazzi, e in quello entrati corsono il castello e \nuccisono uomini e femmine senza nulla misericordia, fra i \nquali dieci della casa de’Pazzi de’migliori di loro. (Cron. \nFior. lib. XII. c. 30) \nAl qual racconto non corrispondono le frasi \ndell’Ammirato, tosto che scrisse: « il Comune di \nCampogiallo si dette a 3 di maggio (1344) a’Fiorentini, \ncome fece poi quello del Borro , e di Trojano, tutti tre \ncastelli del contado Aretino.» (AMMIR. Istor. Fior.) \nLa chiesa di Campogialli fu eretta in prioria il 3 di giugno \n1763. – Essa comprende una popolazione di 418 abitanti.",
    "original_title": "CAMPOGIALLI o CAMPOGIALLO",
    "byte_offset": 1959206
  },
  {
    "context": "in Val di Sieve.",
    "title": "CAMPOGIOVANNI",
    "body": "Casale che fu \nde’conti Guidi, ora podere, nella Comunità Giurisdizione \ne circa 4 miglia toscane a settentrione del Pontassieve. \nTrovasi nel numero dei feudi registrati nei diplomi \nimperiali dei conti Guidi, attualmente di dominio diretto \ndalla mensa arcivescovile di Firenze.",
    "original_title": "CAMPOGIOVANNI",
    "byte_offset": 1960617
  },
  {
    "context": "",
    "title": "CAMPOLESE (MONTE)",
    "body": "Castellare in Val di Pesa sul \npoggio di Mercatale, già detto Monte Falco, il di cui \npopolo porta attualmente il distintivo di S. Maria a \nMercatale, o a Campoli, nel piviere omonimo di S. \nStefano, Comunità Giurisdizione e 3 miglia toscane a \nscirocco di S. Casciano, Diocesi e Compartimento di \nFirenze. \nÈ rammentato questo castello nella bolla d’oro del 1379, \ncome uno di quelli ascritti al partito ghibellino, e \nconseguentemente all’impero; mentre mezzo secolo \ninnanzi sei individui di Monte Campolese furono trovati \nnella ruota dei prigionieri fatti da Castruccio dopo la \nvittoria da esso riportata nel 1325 all’Altopascio. (LAMI, \nHodoepor.) \nIl castello di Monte Campolese, oltre la parrocchia di S. \nMaria stata profanata dopo che essa nel 1786 fu traslocata \nnella chiesa attuale, aveva un’altra parrocchiale intitolata \na S. Niccolò, il di cui popolo da lungo tempo fu aggregato \na quello della pieve di Campoli. Erano entrambi di \npadronato della mensa arcivescovile di Firenze sino dal \nsecolo XIII, siccome tuttora lo è quella di S. Maria a \nMercatale, la quale conta una popolazione di 649 abitanti. \n– Vedere MERCATALE di CAMPOLI.",
    "original_title": "CAMPOLESE (MONTE)",
    "byte_offset": 1960937
  },
  {
    "context": "in Val di Pesa.",
    "title": "CAMPOLI (PIEVE DI)",
    "body": "È una delle più \nantiche pievi della Diocesi Fiorentina, dedicata a S. \nStefano, nella Comunità Giurisdizione e circa 4 miglia \ntoscane a scirocco di S. Casciano, Compartimento di \nFirenze, da cui è 12 miglia toscane a ostro. Prende il \nnome dal Campo, su sui fu edificata, detto Campoli, per \ncontrazione io dubito di Campus Populi, anziché di \nCampus Pauli. \nVi tenevano casa i vescovi di Firenze, dove solevano \ntalvolta alloggiare i Legati imperiali e marchesi di \nToscana, mentre percorrevano la provincia. \nLa chiesa di S. Stefano in Campali è vasta di antica \nstruttura, nominata nelle carte dell’Abazia di Passignano, \na cominciare dall’anno 903. \nUna dell’agosto 989, rogata nel castello d’Elci territorio \nVolterrano, ci richiama alla memoria alcuni individui \ndella stirpe Aldobrandesca di Maremma. Trattasi in essa \ncarta di un’alienazione di beni situati in Pisignano nel \npiviere di Campoli, che la contessa Willa, figlia del fu \nLandolfo e vedova del Conte Ridolfo di altro Ridolfo \nconte di Maremma, vendè col consenso del suo figlio \nconte Ildebrando. – Vedere LATTAJA. \nI popoli del piviere di Campali furono impostati nel \ncensimento fiorentino fatto nel 1297. (LAMI, Mon. \nEccl.Flor.) \nDipendevano anticamente dalla medesima pieve 19 \npopoli, attualmente riuniti nei seguenti: 1. S. Gimignano \nin Petrojo , prioria; 2. S. Colombano a Bibbione; 3. S. \nMaria a Campoli, alias a Mercatale, o a Monte Campolese \ncon l’annesso di S. Fabiano a Monte Falco; 4. S. Andrea \nalla Fabbrica ; 5. S. Andrea a Nuovoli ; 6. S. Angelo a \nBibbione con l’annesso di S. Maria a Bibbione; 7. S. \nAngelo a Vico l’Abate; 8. S. Cristina a Monte Firidolfi \ncon l’annesso demolito di S. Pietro in Cellano; 9. S. \nDonato a Luciano con l’annesso di S. Miniato a \nPoppiano; 10. S. Gaudenzio a Campoli; 11. S. Maria a \nMonte Macerata ; 12. S. Lucia a Ligliano. \nS. Martino a Cofferi, che nei secoli trascorsi apparteneva \na questo piviere, fu dato a quello dell’Impruneta. \nDue altre antiche parrocchie, S. Niccola a Monte \nCampolese, e S. Bartolo a Ripoli  del Vescovo  da lunga \nmano sono distrutte, e i loro popoli incorporati a quello \ndella pieve di Campali. \nLa chiesa plebana di S. Stefano a Campoli conta 309 \nabitanti.",
    "original_title": "CAMPOLI (PIEVE DI)",
    "byte_offset": 1962129
  },
  {
    "context": "",
    "title": "CAMPOLI (S. GAUDENZIO A)",
    "body": "Vico con parrocchia in \nVal di Pesa, un miglio toscano a libeccio della sua pieve, \nnella Comunità Giurisdizione e 5 miglia toscane circa a \nscirocco di S. Casciano, Diocesi e Compartimento di \nFirenze. \nS. Gaudenzio a Campoli ha 83 abitanti.",
    "original_title": "CAMPOLI (S. GAUDENZIO A)",
    "byte_offset": 1964420
  },
  {
    "context": "",
    "title": "CAMPOLI (S. MARIA A)",
    "body": "– Vedere CAMPOLESE (MONTE) e MERCATALE di Val di Pesa.",
    "original_title": "CAMPOLI (S. MARIA A)",
    "byte_offset": 1964695
  },
  {
    "context": "(Campus Lambardus) nel Val d’Arno casentinese.",
    "title": "CAMPOLOMBARDO",
    "body": "Casale con castellare e parrocchia (S. \nMargherita) nella Comunità Giurisdizione e 3 miglia \ntoscane a maestro di Pratovecchio, Diocesi di Fiesole, \nCompartimento di Firenze. \nRisiede in monte alla destra dell’Arno sulla pendice \norientale della Consuma , lungo l’antica strada comunitativa che varca la preaccennata montagna, presso \nle vestigia della rocca di Campi, rovinata nel 1379 per \neffetto di una escrescenza dell’Arno. – Vedere CAMPI di \nSTIA. \nEbbe nome di Campo de’Lambardi, poi Campo \nLambardo, o Lombardo, in grazia forse dei nobili di \ncontado che godevano questo Campo nel distretto dei \nconti Guidi di Porciano. \nLa parrocchia di Campolombardo nel 1831 fu per decreto \ndel vescovo di Fiesole staccata dal suo antico piviere di \nRomena, e assegnata a quello di Stia. \nS. Margherita a Campolombardo conta 215 abitanti.",
    "original_title": "CAMPOLOMBARDO",
    "byte_offset": 1964780
  },
  {
    "context": "nella Valle dell’Ombrone senese.",
    "title": "CAMPOLOPICI",
    "body": "Casale \nperduto nel poggio di S. Cecilia, da cui prendevano il \ntitolo due chiese (S. Maria e S. Tommaso) nel piviere, \nComunità e Giurisdizione di Rapolano, Diocesi di Arezzo \ne Compartimento di Siena. \nSi trova fatta menzione di questo luogo nelle membrane \ndel convento di S. Francesco di Siena, e segnatamente in \nuna del 26 aprile 1317 data in questa città. \nSono diversi individui di Campolopici del contado senese \nche confessano un mutuo di lire cento a Pepone di Zano \ndegli Ughi-Ruggeri (poi Ugurgieri) di Siena. (ARCH. \nDIPL. FIOR.)",
    "original_title": "CAMPOLOPICI",
    "byte_offset": 1965705
  },
  {
    "context": "(Campus Luci) nel Val d’Arno aretino. ",
    "title": "CAMPOLUCCI",
    "body": "Villata nel piano settentrionale di Arezzo, che diede il \nnomignolo alla parrocchia de’SS. Pietro e Paolo nel \npiviere di Giovi, Comunità Giurisdizione Diocesi e \nCompartimento di Arezzo. \nSi opina da molti, che abbia lasciato il nome a questo \nluogo un Lucio Romano, e forse quel console Lucio \nCecilio Metello che perdè la vita nel campo di battaglia, \nl’anno di Roma 469, mentre era accorso con le sue legioni \na soccorrere la città di Arezzo assediata dai Galli. \nLa più antica memoria superstite di Campo Luci risale al \n941, quando Guglielmo del fu Arrizio donò alla badia di \nS. Flora e Lucilla terreni in Campo Luci, rivendicati da \nquei monaci nel 970 contro l’usurpatore Rodolfo del fu \nGuascone. (MURAT. Ant. Esten.) \nLa parrocchia di Campolucci conta 182 abitanti.",
    "original_title": "CAMPOLUCCI",
    "byte_offset": 1966303
  },
  {
    "context": "nel suburbio meridionale di Firenze.",
    "title": "CAMPORA DI COLOMBAJA",
    "body": "Era costà un monastero intitolato a S. Maria \ndel S. Sepolcro sul delizioso poggetto di Colombaja, nella \nparrocchia di S. Ilario alla Fonte, circa un mig lio fuori \ndella Porta Romana. \nÈ luogo segnalato nella storia monastica della \ncongregazione Agostiniana de’Girolamini fondata in \nColombaja da Bartolommeo di Bonone da Pistoja, e per \navere a quei frati di S. Maria delle Campora  rivolto il suo \nanimo Giovanni Boccaccio, tosto che per testamento gli \nassegnò tutte le SS. Reliquie che « magno tempore et cum \nmagno labore procuravit habere de diversis mundi \npartibus. » (MANNI, Illustrazioni del Decamerone.) Il \nqual documento giova a provare la rettitudine de’principj \nreligiosi di chi avvertiva i troppo facili credenti con la \nnovella di Fra Cipolla. \n\nIl monastero delle Campora  fu soppresso nel 1434 dal \npontefice Eugenio IV, che accordò quel locale ai monaci \nCassinensi di Firenze, i quali ridussero le Campora  ad uso \ndi villa, stata alienata dal Demanio nel secolo attuale.",
    "original_title": "CAMPORA DI COLOMBAJA",
    "byte_offset": 1967148
  },
  {
    "context": "nel Val d’Arno pisano.",
    "title": "CAMPORA",
    "body": "– Vedere CAMPO (S. GIUSTO a).",
    "original_title": "CAMPORA",
    "byte_offset": 1967148
  },
  {
    "context": "in Val di Magra.",
    "title": "CAMPORAGHENA (ALPE DI)",
    "body": "È la montagna più alta spettante alla catena centrale \ndell’Appennino Toscano, la cui elevatezza assoluta ha \ndato al chiaro astronomo Inghirami braccia 3424,7 sopra \nil livello del Mediterraneo, equivalenti a 6153 piedi \nfrancesi. \nLa sua giogaia collegasi a levante-scirocco con l’Alpe di \nMommio, a ponente-maestro con quella di Mont’Orsajo. \nEssa serve di limite dal lato settentrionale alla Comunità \ndi Fivizzano con quella di Castelnuovo de’Monti, e divide \nla Toscana (ERRATA: dal Ducato di Reggio) dai Ducati di \nReggio e di Parma. \nHanno origine nel suo dorso i fiumi Enza e Secchia, \nmentre dal lato che acquapende nella Magra nascono il \nTavarone e il Rosaro. \nDall’Alpe di Camporaghena, e da quella contigua di \nMommio, si diramano in Val di Magra vari contrafforti, i \nquali estendonsi sino all’alveo dell’Aulella, dove si \nannestano alli sproni settentrionali dell’Alpe Apuana, e \ninsieme con essi costituiscono i distretti territoriali di \nFivizzano e di Casola. \nLa pendice meridionale di questa montagna è assai più \nerta e declive di quello che lo sia nella sua schiena: \nessendo che da quest’ultimo lati si distende con dolce \npendìo verso la Lombardia. \nLa neve che nell’inverno cuopre la cima di \nCamporaghena, sparisce per ordinario nel mese di aprile, \ned è raro che rimanga per tutta l’estate in alcuna delle più \nriposte gole. \nNell’avvallamento, ossia foce che schiudesi fra il monte \ndi Mommio e quello di Camporaghena, e precisamente fra \nil poggio di Sassalbo e il monte Forame, dove scaturisce \nil Rosaro, passa la nuova strada militare, il cui poggio è a \n2429,2 braccia secondo la misura data dal professor \nInghirami, e a 2367,4 presa al varco sull’impiantito della \nstrada. \nÈ una montagna importante per la storia naturale, sia in \nriguardo alle sue produzioni vegetabili alpine, sia rapporto \nalla distribuzione e qualità delle varie rocce e filoni \nmetalliferi di quel terreno. – Vedere FIVIZZANO \nComunità.",
    "original_title": "CAMPORAGHENA (ALPE DI)",
    "byte_offset": 1968290
  },
  {
    "context": "",
    "title": "CAMPORAGHENA",
    "body": "Casale che ha dato il nome alla \nparrocchia de’SS. Pietro e Paolo a Camporaghena sul \nmonte omonimo in Val di Magra, nell’antico plebanato di \nCrespiano, Comunità Giurisdizione e 7 miglia toscane a \nsettentrione di Fivizzano. \nRisiede un miglio sotto il giogo della montagna fra selve \ne pascoli odorosissimi, irrigati dalle limpide sorgenti della \nfiumana Tavarone. \nLa parrocchia de’SS. Pietro e Paolo a Camporaghena conta 238 abitanti.",
    "original_title": "CAMPORAGHENA",
    "byte_offset": 1968290
  },
  {
    "context": "già Campus Urbianus.",
    "title": "CAMPORBIANO",
    "body": "Casale già \ncastello con parrocchia (S. Martino) sul crine del monte \nCornocchio fra le Valli dell’Elsa, dell’Evola e dell’Era, \nlungo la strada Regia volterrana, nella Comunità \nGiurisdizione e 6 miglia toscane a ostro di Montajone, \nDiocesi di Volterra, Compartimento di Firenze. \nÈ una borgata spicciolata situata un miglio a scirocco \ndell’osteria del Castagno fra le scaturigini del torrente \nCapreggina tributario dell’Era, e quelle dei borri che \nalimentano i torrenti Casciani, che si vuotano nell’Elsa. \nTrovasi presso all’antico e attuale confine delle tre \nComunità e distretti di Volterra, di S. Gimignano e di \nMontajone. \nFu in questo luogo, dove, il 25 di luglio 1308, si firmò \nalla presenza dei legati di Firenze, di Siena e di Lucca il \ncompromesso per il lodo pronunziato nel 29 novembre \ndello stesso anno, ad oggetto di fissare i termini di confine \nstati lungo tempo controversi fra il Comune di Volterra e \nquello di S. Gimignano. \nNel 1332 il castello di Camporbiano, avendo accolto i \nfuoriusciti di S. Gimignano, fu arso dal predominante \npartito di questa Terra. In vista di chè la Signoria di \nFirenze dettò un solenne esempio di severità e di \nmisericordia insieme, avendo condannato i S. \nGimignanesi in lire 50000 e il Potestà con 147 uomini \nstati esecutori del misfatto, alla pena del fuoco. Ma il \npopolo di S. Gimignano potè con atti di umiltà mitigare \nl’atroce condanna, rimettendosi alla mercè del Governo \nfiorentino, che poi limitò il castigo alla riparazione dei \ndanni. – Non ostante ciò i S. Gimignanesi, 13 anni dopo, \ntornarono a far man bassa sopra Camporbiano e i suoi \nabitanti; per lo chè furono essi condannati dai Fiorentini \nin 10000 fiorini, ridotti alla metà per la mediazione dei \nSenesi, Volterrani e Colligiani. (GIO. VILLANI, Cronac. \nlib. X cap. 204 e lib. XII cap. 50) \nNel 1421 a Camporbiano si accampò con l’esercito \nfiorentino Attendolo da Cutignola, dopo avere espulso da \nquei poggi e dal vicino castello di Montignoso le truppe \nmilanesi condotte da Niccolò Piccinino. (AMMIR. e \nBONINS. Istor. Fior.) \nNel secolo XIV la cura di S. Martino a Camporbiano era \nsuccursale della pieve di S. Giovanni di Negra , e \nposteriormente fu aggregata alla prepositura di S. \nGimignano. \nLa cura di Camporbiano ha 214 abitanti.",
    "original_title": "CAMPORBIANO",
    "byte_offset": 1970797
  },
  {
    "context": "",
    "title": "CAMPOREGGIO di VICO PISANO",
    "body": "– Vedere CESANA.",
    "original_title": "CAMPOREGGIO di VICO PISANO",
    "byte_offset": 1973157
  },
  {
    "context": "in Garfagnana. ",
    "title": "CAMPOREMISI o CAMPOLEMISI",
    "body": "Casale in Val di Serchio alla destra di questo fiume, sotto \nla cresta dell’Alpe Apuana lungo il vallone della Torrita \nCava, nella Comunità e circa 5 miglia toscane a ostro di \nVergemoli, Giurisdizione e 4 miglia toscane a ostro di \nTrassilico, Diocesi di Massa Ducale, già di Lucca, Ducato \ndi Modena. \nHa un sussidio di cura col titolare di S. Maria ad Nives \ndipendente dalla parrocchia di Gragliana. \n\nCampolemisi conta 445 abitanti.",
    "original_title": "CAMPOREMISI o CAMPOLEMISI",
    "byte_offset": 1973209
  },
  {
    "context": "quasi Campus Arenae. ",
    "title": "CAMPORENA o CAMPRENA",
    "body": "Varie contrade ebbero, e tre di esse ritengono tuttora il \nnome di Camporena, o Camprena; una in Val d’Era, \nl’altra nel Val d’Arno casentinese, la terza in Val d’Orcia.",
    "original_title": "CAMPORENA o CAMPRENA",
    "byte_offset": 1973699
  },
  {
    "context": "in Val d’Era.",
    "title": "CAMPORENA E JANO",
    "body": "Contrada già \ncastello sulla schiena dei poggi che stanno fra le sorgenti \ndel Roglio e dell’Evola, nel popolo de’SS. Filippo e \nJacopo a Camprena e Jano, Comunità Giurisdizione e \ncirca 8 miglia toscane a ostro di Sanminiato, Diocesi di \nVolterra, Compartimento di Firenze. \nStando agli annali di Lorenzo Bonincontri, fu il castello di \nCamporena edificato nel 1112 dai Sanminiatesi, più volte \nbattagliato dai Pisani che lo riguardarono come parte del \nloro contado. \nIl popolo di Camporena si reggeva a Comune, quando nel \n1231 spontaneamente si aggregò alla curia e distretto di \nSanminiato per vivere con le stesse leggi, essere difeso e \nprotetto come parte di uno stesso corpo sociale, con la \npromessa di recare ogni anno per la festa di mezzo agosto \nalla chiesa di S. Maria a S. Miniato un cero di dieci libbre. \nIl distretto però di Camporena non spettava per intiero al \nterritorio di Sanminiato all’epoca in cui furono \ndeterminati i confini fra il distretto Sanminiatese e il \ncontado fiorentino (anno 1297). Nella quale circostanza \ngli arbitri a ciò destinati riconobbero che una porzione \ndella selva di Camp orena apparteneva alla Comunità di \nCastelfiorentino, e come tale veniva compresa nel contado \ndi Firenze. \nA evitare nuove questioni furono apposti i termini, cioè, \ndal poggio di Aglione fino a Muslea; quindi passavano per \nun mulino, poi a Steccajola e alla croce di Faeto \narrivando sino alle sorgenti del torrente Carfalo, e di là \nalla fornace di Gherardo, per dove salivano sul poggio di \nAlliano , rasentando il confine di Pietra , sino a che dallo \nSpedaletto  scendevano nell’Evola per ritornare al poggio \nAglione . \nIl castello di Camporena tornò posteriormente in potere \ndei Pisani, che ne furono espulsi per l’ultima volta, nel \n1329, dall’oste fiorentina, allorché dai vincitori questo \ncastello sino ai fondamenti venne atterrato. \nD’allora in poi il popolo di Camporena fu incorporato a \nquello di Alliano (Jano), e conta tutto insieme una \npopolazione di 471 abitanti. – Vedere JANO.",
    "original_title": "CAMPORENA E JANO",
    "byte_offset": 1973926
  },
  {
    "context": "",
    "title": "CAMPORENA o CAMPRENA nel Val d’Arno casentinese",
    "body": "Casale che diede il nome alla soppressa cura \ndi S. Bartolommeo a Camprena nel piviere di Partina, \nComunità Giurisdizione e circa 3 miglia toscane a \nsettentrione di Bibbiena, Diocesi e Compartimento di \nArezzo. \nÈ situato sulla ripa destra dell’Archiano presso la strada \nche guida a Camaldoli. \nVi ebbero podere i monaci di Prataglia per donazione ad \nessi fatta dal Gran Conte Ugo marchese di Toscana, e \nconfermata da Ottone III nel 1002. Anche nel 1038 un \nUgo di Alfredo donò alla stessa badia terreni e case nel casale di Camprena. I quali beni e giurisdizioni passarono \nagli eremiti di Camaldoli nel principio del secolo XIV. –  \nVedere ABAZIA di PRATAGLIA. \nLa parrocchia di S. Bartolommeo a Camprena, come pure \nquella contigua di Candolesi, di padronato ambedue dei \nCamaldolensi, furono annesse, nel 1388, al popolo della \npieve di Partina.",
    "original_title": "CAMPORENA o CAMPRENA nel Val d’Arno",
    "byte_offset": 1976020
  },
  {
    "context": "",
    "title": "CAMPORENA o CAMPRENA in Val d’Orcia",
    "body": "Badia che \nfu degli Olivetani, ora semplice parrocchia sotto il titolo \ndi S. Lucia a Camprena, fra Trequanda e Pienza 6 miglia \ntoscane a ostro della prima, e quasi 5 a settentrione della \nseconda, nella cui Comunità Giurisdizione e Diocesi è \nsituata; Compartimento di Siena. – Vedere BADIA di \nCAMPRENA. \nLa parrocchia di S. Lucia a Camprena ha 108 abitanti, dei \nquali 97 appartengono alla Comunità di Trequanda.",
    "original_title": "CAMPORENA o CAMPRENA in Val d’Orcia",
    "byte_offset": 1976949
  },
  {
    "context": "in Val d’Elsa.",
    "title": "CAMPORESE",
    "body": "Villa già Casale ebbe \nparrocchia (S. Giusto) nel piviere Comunità Giurisdizione \ne circa 3 miglia toscane a greco di Castelfiorentino, \nDiocesi e Compartimento di Firenze. \nRisiede nelle colline marnose alla sorgente del torrente \nOrmello presso la villa di Gricciano, al cui popolo fu \naggregato quello di S. Giusto a Camporese, innanzi che \nentrambi venissero soppressi.",
    "original_title": "CAMPORESE",
    "byte_offset": 1977415
  },
  {
    "context": "già CAMPOREGGIANO in Garfagnana (Campus Regianus).",
    "title": "CAMPORGIANO",
    "body": "Castello sulla ripa destra \ndel Serchio con chiesa prioria (S. Jacopo), capoluogo di \nComunità, residenza di un Giusdicente, nel Governo di \nCastelnuovo, Diocesi di Massa Ducale, già di Sarzana, \nDucato di Modena. \nRisiede in un ripiano a mezza costa presso alla confluenza \ndel fosso Vitojo alla destra del Serchio, sopra una rupe di \nmacigno brecciato, che si modifica in una roccia \nserpentinosa, rupe che scende quasi a picco nell’alveo del \nSerchio, sul cui lembo si trova il pretorio, già castello \ndifeso da 4 torri unite da altrettante cortine. Trovasi nel \ngrado 27° 59’ 4” di longitudine e 44° 9’ 5” di latitudine, 6 \nmiglia toscane a maestro di Castelnuovo di Garfagnana; \n11 miglia toscane idem da Barga; 30 a settentrione di \nLucca; 15 miglia toscane a grecale di Massa Ducale, \nvarcando l’Alpe Apuana per la via della Tambura. \nLa rocca di Camporgiano, architettata nel secolo XIV, fu \ndestinata sino d’allora a residenza dei giusdicenti della \nVicarìa di questo nome, la quale abbracciava l’alta \nGarfagnana, consistente in 43 ville, situate presso che \ntutte nell’antico plebanato di Piazza , compreso nella \nDiocesi di Luni. \nEra quasi tutta la Vicarìa di Camporgiano patrimonio di \nconti rurali stati feudatarj della ch. di Luni, dei marchesi \nMalaspina, dei vescovi di Lucca e della contessa Matilda, \ninnanzi che tutti questi baroncini, valvassori, o cattani \nprendessero partito, ora per Alessandro III e Gregorio IX \npontefici, ora per i due primi Federighi imperatori a quei \npapi molesti, militando gli uni sotto la bandiera Guelfa, \ngli altri difendendo il Ghibellinismo. \nTornò la Repubblica di Lucca ad avere di questa contrada \ne di Camporgiano pieno e pacifico possesso durante il \nvigoroso regime di Castruccio; alla cui morte anche la \nGarfagnana e singolarmente il paese di che ora si tratta, fu \nsoggetto a nuove convulsioni politiche. \nDominava allora in quasi tutte le ville della Vicarìa di \nCamporgiano il marchese Spinetta di Fiv izzano, da cui le \ncomprarono, nel 1341, i Fiorentini, insieme con 24 altri \ncasali della Vicarìa di Castiglione, per il prezzo di 12000 \nfiorini. \nRitornò il paese, e ubbidì tranquillamente ai Reggitori \ndella Repubblica lucchese dal 1377 sino al 1429. – A  \nquest’ultima epoca i Fiorentini essendosi recati \nall’assedio di Lucca inviarono una mano di gente anche \nnella Vicarìa di Camporgiano, i di cui abitanti appena che \nfurono liberi dalla soggezione dei Fiorentini, nel 1446, si \ndiedero volontariamente ai marchesi di Ferrara, sotto i \nquali, ad onta di passeggiere invasioni, si mantennero essi \ncostantemente ligi e fedeli. \nComunità e Giurisdizione di Camporgiano. – Sebbene la \nComunità di Camporgiano abbia una piccola superficie \nterritoriale, composta di 9 sezioni, con una popolazione di \n1838 abitanti, la sua giurisdizione però si estende anche \nalle Comunità di Careggine, Vagli sotto, S. Romano, \nSillano, Giuncugnano e Piazza , più la sezione di Colle \nspettante nell’amministrativo alla Comunità di \nCastelnuovo, e meno le sezioni di Sambuca Villetta , e di \nSilicagnana della Comunità di S. Romano, che fanno \nparte della giurisdizione di Castelnuovo. Per modo che \ndipendono dalla Giudicatura di Camporgiano 10905 \nabitanti con una superficie territoriale \napprossimativamente valutata a 110 miglia quadrate, \nequivalenti a circa 100 abitanti per ogni miglio quadrato. \nIl distretto comunitativo di Camporgiano ha per confine: a \nostro-scirocco la Comunità di Castelnuovo; a libeccio \nquella di Vagli di sotto; a ponente la Comunità Lucchese \ndi Minacciano; a settentrione la Comunità di Piazza \nmediante il Serchio di Minacciano; a greco-levante la \nComunità di S. Romano mediante il Serchio di Soraggio. \nLa giurisdizione civile di Camporgiano giunge dal lato di \nsettentrione sino alla vetta orientale dell’Alpe di Mommio \ne dell’Ospedaletto, al quale si collega a grecale \nl’Appennino di Sillano lungo il confine della Toscana con \nil Ducato di Modena. A levante confina con la Comunità \ndi Castiglione; a scirocco con quella di Villa \nCollemandrina; a ostro con Castelnuovo; a libeccio con la \nComunità Granducale di Serravezza mediante il giogo del \nMonte Altissimo , e con il Ducato di Massa mediante il \ncrine della Tambura ; a ponente e maestro con la \nComunità Lucchese di Minucciano sino oltrepassata la \nfoce del Monte Tea, per cui si varca dalla Garfagnana in \nLunigiana. \nI maggiori corpi di acqua che attraversano il territorio \ngiurisdizionale di Camporgiano sono i due rami del \nSerchio: uno dei quali nasce nell’Alpe Apuana sul monte \nPisanino  e appellasi fiume Serchio di Minucciano; l’altro \nscende dall’opposto lato nell’Appennino sopra Soraggio, \ndi cui porta il vocabolo, sino a che entrambi si riuniscono \nin un solo alveo alle coniche rupi di Piazza e di Sala. \nConfluiscono nel Serchio dal lato dell’Appennino i \ntorrenti di Gragnana, di Dalli, di Castiglione e altri fossi \nminori. Precipitano nel fiume medesimo, dalla parte \ndell’Alpe Apuana i torrenti di Vagli e Poggio, di Roggio o Vitojo , di Carpineta e S. Michele. \nMancano tuttora strade rotabili nel territorio di \nCamporgiano e sua giurisdizione; per quanto sarebbe di \ngrande importanza al commercio della Garfagnana \nsuperiore, non che della Lunigiana orientale, la \ncontinuazione della strada carreggiabile stata \nrecentemente aperta nella Garfagnana inferiore, onde \nfacilitare le comunicazioni fra tante villate ancora \ninaccessibili di questa montuosa e recondita porzione \ndella Toscana. La quale contrada rinchiusa fra profondi e \nangusti burroni presenta tuttora quell’intralciato laberinto, \ndentro il quale le romane legioni ebbero più d’una volta a \nincontrare la sorte delle forche Caudine. \nI monti più elevati che chiudono il perimetro della Valle \nsuperiore del Serchio, compresa nella giurisdizione di \nCamporgiano, trovansi dal lato dell’Alpe Apuana sul \nvertice meridionale del Pisanino, la cui più alta sommità \nfu riscontrata dal professor P. Inghirami a 3511,2 braccia \nsopra il livello del Mediterraneo (vale a dire il punto più \nsollevato della Toscana), cui succede, tra quelli misurati \ndallo stesso astronomo, la Penna di Sumbra , che è a 3027 \nbraccia. – Tanto l’altezza della Tambura situata fra \nl’Altissimo e il Pisanino, quanto quella dell’Appennino \ndal lato dell’Ospedaletto, di Soraggio e di Corfino non \nsono state finora segnalate. – Alzasi quasi nel centro della \nValle superiore del Serchio, sebbene inferiore a tutti i \nmonti sopra nominati, il conico e quasi inaccessibile \nmonticello della Verrucola, già detta de’Gherardinghi. \nIl clima della Vicarìa di Camporgiano, sebbene sia da \ndirsi rigido anzi che temperato, pure in generale si mostra \nmeno crudo di quello che lo fa supporre la situazione ed \nelevatezza della Valle. Non è però così della criniera \nsuperiore dei monti che la circoscrivono; dove rare sono \nle abitazioni, poco fruttifero il suolo, e quasi sempre nella \nstagione invernale coperto di nevi. \nÈ una scena tutta opposta a quella che si offre al \nviaggiatore, allora che dalla parte del litorale monta \nl’Alpe Apuana per varcare nella Garfagnana. Quindi non \nfa maraviglia, se il naturalista Spallanzani, salendo da \nMassa sul fastigio della Tambura, con sorpresa ebbe a \nesclamare: Qual differenza di clima è mai questa! se di là \nogni cosa ti ricrea, di qua tutto ti stringe il cuore. \nTroverà bensì occasione da ricrearsi il pittore seguace di \nSalvator Rosa, e più d’ogn’altro troverà un bel campo di \nstudio il geologo nel percorrere l’alta Garfagnana. \nLe grottesche scogliere marmoree, i seni cavernosi e \nstalattitici donde escono a stormi i gracchi e dove \nnidificano le aquile reali dell’Alpe della Tambura e del \nPisanino, le alte rupi gessose sull’opposto Appennino di \nSillano, le tante piramidi di macigno sollevato e \nconvertito in diaspro e in serpentino per far siepe alle \nacque spumanti del Serchio fra Piazza e la Sambuca, \nmentre offrono superbi quadri da dipingere, servono nel \ntempo stesso di gradito pascolo agli indagatori della \nnatura. \nÈ in questo paese dove apparisce in un modo meno \nequivoco il fenomeno del sollevamento dei terreni \nsedimentarj e la metamorfosi quasi progressiva delle \nrocce stratiformi modificate in altra struttura e ridotte in \nmasse cristalline. È nell’avvallamento dei monti che \ndividono la Valle superiore del Serchio da quella della \nMagra, e l’Alpa Apuana dalla catena centrale \ndell’Appennino; è nell’incrociatura o nodo che chiude le \ndue Valli; è fra il monte Tea propagine dell’Appennino di \nMommio, e il monte Pisanino gigante della Pania; è fra \nque’terreni Nettuno-Plutoniani, è la dove sembra che \navesse principio o piuttosto che fino a quel punto influisse \nil cataclismo, in forza del quale probabilmente si distaccò \nla giogana della Pania dal sistema Appenninico, che diede \norigine alla Valle del Serchio e al grande scoglio \nmarmoreo eminentemente sollevato fra la Garfagnana \nFivizzanese e il mare Toscano. \nLà dove la Valle del Serchio si disserra fra il casale di \nMetra  e il villaggio di Giuncugnano, sul varco della \nstrada che mette in comunicazione le due Valli, le rocce \nAppenniniche si presentano in strati quasi verticali \nleggermente inclinati da settentrione a ostro con direzione \nda levante a ponente, siccome è quella del sovrastante \ncolosso marmoreo dell’Alpe Apuana. \nFra le rocce predominanti in quel passaggio, vi apparisce \nlo schisto argilloso-siliceo alternante con un’arenaria \ncalcarea colorita in nero di fumo e quasi pellucida. La \nquale ultima più spesso si affaccia alla destra del fosso di \nCarpineta, (uno dei confluenti del Serchio Minuccianese), \nmentre nell’opposto lato, i poggi che diramansi dal Tea  \nsono coperti da una calcarea-micacea con filoni e vene di \nspato candido consimile alla pietra forte dei contorni di \nFirenze. Alla medesima roccia subentra un pretto macigno \ndi colore castagnolo che continua a incontrarsi sino al \nvillaggio di Copoli , dove ritorna la pietra forte \nsovrapposta o alternante con la calcarea compatta, e con \nla siliceo-argillosa (galestro), sinchè uno si avvicina alla  \npieve di Piazza . \nCostà appunto comincia il macigno a cambiare di aspetto \ne a convertirsi, da primo in un grès verde cloritico, poscia \nin una specie di diaspro serpentinoso in frammenti \nromboidali, in masse e in nodi tinti di un rosso pallido, e \ntalora di rossoverdastro. \nSpettacolosa e imponente sorpresa si presenta al \nviaggiatore che scende dalla parte di Lunigiana alle ville \ndi Sala e Piazza, dove vede già copioso di acque \nprecipitare dal Pisanino il Serchio Minuccianese, e \nconfondersi con quello che dal lato opposto scende \ndall’Appennino di Sillano, aprendosi entrambi la via fra \nuna duplice linea di ripidissime piramidi di macigno \nconvertito in masse diallagiche serpentinose e in schisto \nmarnoso fuso in ardesia o schisto lucente. Tali sono le \npiramidi che fanno ala ed ostacolo alle spumanti acque \nserpeggianti in un’angusta profondissima gola fra le rupi \ndi Piazza, di Sala, di S. Donnino, di Camporgiano, della \nSambuca e di Pontecosi, durante una traversa di circa sei \nmiglia. – Che se per via si volga lo sguardo a settentrione-\nlevante, si presentano nel fondo di quel quadro le rupi \ngessose di Soraggio, mentre a ostro-ponente fanno \nspalliera le ripide scogliere marmoree della Tambura, del \nMonte Altissimo e del Pisanino, le quali nascondono la \nloro base sotto allo stesso macigno. – Vedere \nGARFAGNANA, SILLANO, PIAZZA, e \nCASTELNUOVO di Garfagnana. \nI prodotti di suolo coltivati nella giurisdizione di \nCamporgiano riduconsi per la maggior parte a selve di \ncastagneti, il di cui frutto abbondevolmente supplisce al \nmantenimento di quelle popolazioni. Un secondo e non \nmeno importante ramo di pubblica sussistenza consiste nei pascoli naturali di quelle Alpi, alimento di numerose \nmandre che ivi stanziano nella temperata stagione, mentre \npastori, bovi, capre e pecore passano l’inverno e la \nprimavera nelle Toscane maremme. – La coltivazione dei \ncampi nelle piagge, e negli angusti piani lungo il Serchio \ne i suoi influenti, consiste in frumento, in granturco e in \ncanapa, con qualche vite e rarissimi olivi nei luoghi \nmeglio esposti. – L’esportazione delle lane grezze, del \nbestiame grosso e minuto, del formaggio, pellami, \ncastagne e suo legname, come pure di qualche tela di \ncanape, tutto ciò è quel che può supplire all’acquisto dei \ngeneri, dei quali mancano, o non hanno che troppo scarsa \nraccolta quelle popolazioni.  \nNon vi sono manifatture, meno quelle più indispensabili \nagli usi domestici. \nRisiede in Camporgiano un Giusdicente con un \nCancelliere. Esso giudica in civile per qualunque somma, \ne in criminale limitatamente a certi delitti, inviando per \ngli altri il processo con il suo voto al tribunale di Modena, \ndove nasce la sentenza. \nLa Comunità mantiene un maestro di scuola elementare e \nun medico per i poveri. – L’Archivio, il Liceo, il \nSeminario e gli altri Ufizi della Provincia sono in \nCastelnuovo, il Tribunale di Appello in Modena. \nCamporgiano fu patria di varii uomini distinti, fra i quali \nil celebre giureconsulto Simone da Camporgiano, \nconfidente di Castruccio Antelminelli, che a lui affidò \nvarie importanti missioni. Due Bertacchi, un medico \ndistinto e un vescovo, tre giureconsulti della famiglia \nDavini, oltre un medico che fu archiatro del Duca di \nModena nel principio del secolo XVIII; e l’avvocato \nAnselmo Ricotti che fu uno dei primi storiografi della \nGarfagnana. \n \nQUADRO della Popolazione della Comunità di \nCAMPORGIANO nella Garfagnana Estense, all'anno \n \n- nome del luogo: CAMPORGIANO, titolo della chiesa: \nS. Jacopo (Prioria), Diocesi: Massa Ducale, abitanti n° \n- nome del luogo: Casatico e Vitojo, titolo della chiesa: S. \nMaria Assunta (Rettoria), Diocesi: Massa Ducale, abitanti \nn° 129 (Casatico); n° 87 (Vitojo) \n- nome del luogo: Casciana, titolo della chiesa: S. \nTommaso Apostolo (Rettoria), Diocesi: Massa Ducale, \nabitanti n° 175 \n- nome del luogo: Cascianella, titolo della chiesa: SS. \nPellegrino e Felicita (Rettoria), Diocesi: Massa Ducale, \nabitanti n° 107 \n- nome del luogo: *Poggio, titolo della chiesa: S. Maria \nAssunta e S. Biagio (Rettoria), Diocesi: Massa Ducale, \nabitanti n° 270 \n- nome del luogo: Puglianella, titolo della chiesa: \nAssunzione di Maria Vergine (Rettoria), Diocesi: Massa \nDucale, abitanti n° 137 \n- nome del luogo: Rocca Alberti, titolo della chiesa: S. \nStefano (Rettoria), Diocesi: Massa Ducale, abitanti n° \n- nome del luogo: * Sillicano, titolo della chiesa: S. \nNicolao vescovo (Rettoria), Diocesi: Massa Ducale, \nabitanti n° 427 \n\n- Totale abitanti n° 1838 \n \nN.B. I luoghi indicati con l'asterisco * prima dell'erezione \ndel Vescovado di Massa Ducale appartenevano alla \nDiocesi di Lucca; tutti gli altri erano di quella di Luni-\nSarzana.",
    "original_title": "CAMPORGIANO",
    "byte_offset": 1977823
  },
  {
    "context": "in Garfagnana (Campulum).",
    "title": "CAMPORI",
    "body": "Vico alla sinistra \ndel Serchio nel piviere Comunità e appena un miglio \ntoscano a grecale della Pieve Fosciana, Giurisdizione di \nCastelnuovo di Garfagnana, Diocesi di Massa Ducale, già \ndi Lucca, Ducato di Modena. \nFu costà una delle tante chiese filiali della Pieve Fosciana \n(S. Maria e S. Benedetto) ora semplice oratorio, fondata \nnell’anno 773 da un prete Gundualdo nei suoi possessi in \nloco Castronovo in vico Campulo. Alla qual chiesa lo \nstesso fondatore otto anni dopo assegnò in dote una casa \nposta in Castiglione. \nAltre carte della stessa provenienza, scritte negli anni 740, \n839 e 986 rammentano il Vico Campulo nel distretto di \nCastelnuovo. (MEM. LUCCH. T. IV.) \nTrassero i natali da questa bicocca i genitori del cardinale \nPietro Campori, i quali di costà passarono nel secolo XVI \nad abitare in Castelnuovo, portando seco per casato il \nnome della patria anche a Modena, dove attualmente \nfiorisce quella nobile famiglia di marchesi di Soliera.",
    "original_title": "CAMPORI",
    "byte_offset": 1992901
  },
  {
    "context": "in Val di Chiana.",
    "title": "CAMPORSEVOLI",
    "body": "Castello con pieve \n(S. Giovanni Batista) nella Comunità Giurisdizione e 5 \nmiglia toscane a ostro di Cetona, Diocesi di città della \nPieve, già di Chiusi, Compartimento di Arezzo. \nRisiede in poggio sul fianco australe del monte di Cetona \na mezza strada fra il suo capoluogo e S. Casciano \nde’Bagni presso il confine del Granducato. \nFu Camporsevoli parte del contado di Chiusi retto prima a \nComune dagli Orvietani, poscia dominato dai Pontefici, \nsino a che Pio II assegnò come Vicariato perpetuo della S. \nSede il diroccato castello di Camporsevoli ai suoi nipoti \nPiccolomini, dai quali fu ceduto con l’annuenza dello zio \nalla Repubblica di Siena per l’annuo canone di scudi 29 \nda pagarsi alla Camera Apostolica. \nLa bolla di Pio II diretta a Jacopo e Andrea Piccolomini, \ncon la quale viene concessa loro ampia facoltà di alienare \nal Comune di Siena il castello e distretto di Camporsevoli, \nfu spedita, nel 21 maggio 1464, dai Bagni di Petriolo, \ndove quattr’anni innanzi lo stesso pontefice aveva \nemanato un altro breve. (ARCH. DIPL. SENES.) –  \nVedere BAGNI di PETRIOLO. \nCamporsevoli fu eretto in feudo nel 1630 dal Gran Duca \nFerdinando II per investirne con titolo di marchesato il \nsenatore balì Niccolò Giugni; la quale investitura fu \nrinnovata dal Gran Duca Francesco II, nel 1738, a favore \ndell’abate Niccolò Giugni che vi tenne un vicario feudale \nsino alla legge sull’abolizione dei feudi Granducali. – I \nvassalli di Camporsevoli dovevano pagare di tributo al \nfeudatario la quarta parte dei frutti del terreno. \nLa parrocchia di Camporsevoli conta 356 abitanti.",
    "original_title": "CAMPORSEVOLI",
    "byte_offset": 1993915
  },
  {
    "context": "in Val d’Ambra.",
    "title": "CAMPOSELVOLI",
    "body": "– Vedere CAPOSELVI.",
    "original_title": "CAMPOSELVOLI",
    "byte_offset": 1995564
  },
  {
    "context": "(Campus Sonaldi) nella Valle del Bidente in Romagna.",
    "title": "CAMPOSONALDO",
    "body": "Casale e parrocchia (S. Giovanni \nBatista) nella Comunità e 2 miglia toscane a ponente di S. \nSofia, Giurisdizione di Galeata, Diocesi di Sansepolcro, \ngià dell’Abazia di S. Ellero a Galeata, Compartimento di \nFirenze. \nIl padronato di questa chiesa era degli arcivescovi di \nRavenna, che lo rassegnarono fino dalla metà del secolo \nXIII alla badia di S. Maria in Cosmedin o dell’Isola. \n(ANN. CAMALD.) \nLa parrocchia di Campo Sonaldo conta 105 abitanti.",
    "original_title": "CAMPOSONALDO",
    "byte_offset": 1995632
  },
  {
    "context": "",
    "title": "CAMPRENA",
    "body": "– Vedere CAMPORENA.",
    "original_title": "CAMPRENA",
    "byte_offset": 1303763
  },
  {
    "context": "nel Val d’Arno aretino.",
    "title": "CAMPRIANO",
    "body": "Borgata con \nparrocchia (S. Egidio) nel piviere di S. Polo, Comunità \nGiurisdizione Diocesi e Compart imento di Arezzo, da cui \nCampriano è 5 miglia toscane a settentrione-grecale. \nRisiede in poggio fra il torrente Chiassacce e la Chiassa. \nFu in origine signoreggiata dalla consorteria degli \nUbertini e dei conti di Caprese, ai quali appartennero i \nfondatori della prima chiesa del castelvecchio di \nCampriano, costruita nel 1083 sotto l’invocazione de’SS. \nMartino e Egidio. La qual chiesa nell’anno stesso fu \nassegnata al priore della Cella di S. Alberico della \nCongregazione di Camaldoli per ridurla a monastero nel \ntempo stesso che le vennero assegnati in dote alcuni \ncastagneti posti nelle pendici di Campriano presso la \nselva denominata di Vallisorsa , oltre un podere situato \nnella villa di Pisciale sulla Chiassa. (ANNAL. \nCAMALD.) \nLa parrocchia di S. Egidio a Campriano conta 208 \nabitanti.",
    "original_title": "CAMPRIANO",
    "byte_offset": 1303831
  },
  {
    "context": "in Val d’Elsa (Campianum).",
    "title": "CAMPRIAMO o CAMPIANO",
    "body": "Casale spicciolato con parrocchia (S. \nBartolommeo) suburbana della cattedrale di Sanminiato, \nda cui è 5 miglia toscane a scirocco, nella stessa \nComunità Giurisdizione e Diocesi Compartimento di \nFirenze. \nSiede sul crine delle colline marnose che dividono le \nacque dell’Elsa da quelle dell’Evola, lungo la strada che \nda Sanminiato conduce nelle vicine Tenute di Meleto, di \nCojano, e di là a Castel Fiorentino, e a Montajone. \nLa memoria più antica di questo luogo mi sembra quella \ndi una pergamena tuttora inedita esistente nell’Archivio \nArcivescovile di Lucca. La quale per avventura ci dà a \nconoscere uno dei primi stipiti della casa Aldobrandesca \ndi Maremma, cioè quell’Ildebrando che, nell’858, \npresedeva al governo di Lucca, stato con il marchese \nAdalberto di Toscana strettamente congiunto per opinioni \npolitiche, e che lo storico Liutprando chiamò potentissimo \nconte. (lib. I cap. 10) \nConsiste la citata membrana in una permuta fatta nel 9 \nottobre dell’anno 862, fra il conte Ildebrando figlio di \naltro Conte Ildebrando con il fratello germano Geremia \nvescovo di Lucca. Cedeva il primo, con altri beni, la sua \ncorte domenicale di Campiana, e ne riceveva in cambio \ndal vescovo una corte domenicale posta nel contado di \nSoana, in loco ubi dicitur Mucciano, finibus Suanense \nuna cum ecclesia quae in eadem curte sita est, simul cum \necclesia illa B. S. Eusebii sita in predicto loco (Suanense) \nubi dicitur Lusciano, quas ego ipse Hildeprando usque \nmodo de vestra parte ad manus meas habui una cum casis \nmassaritis ad suprascripta curte domnicata \npertinentes……Simul dedisti mihi in commutationem casis \net capannis et rebus illis in loco Iscli (Ischia) finibus \nRosellense, pertinentes ipsi Episcopatui vestro \nec….Actum Luca anno XIII Idus Octobris Indictione XI. \nRogò Adalfredo notaro in doppio originale. \nLa corte di Campriano fu posteriormente usurpata da un \nnobile lucchese per nome Lamberto di Rodilando, contro \nil quale reclamò Pietro vescovo di Lucca davanti \nl’imperatore Lodovico IV, da cui ottenne in Roma (nel \nfebbrajo del 901) un placito in suo favore. (FIORENTINI, \nVita della contessa Matilda.) \nChe questo casale di Campriano si appellasse anticamente \ncon qualche diversità di nome, si deduce dai documenti \nsopra citati, e dal registro delle chiese della diocesi \nlucchese redatto nel 1260, nel quale si trova segnata, sotto \nil piviere di S. Genesio a Sanminiato, la chiesa di S. \nBartolommeo de Capiana , mentre nella bolla di Celestino \nIII del 1194, leggesi ecclesiam de Capriano. \nLa parrocchia di S. Bartolommeo a Campriano conta 118 \nabitanti.",
    "original_title": "CAMPRIAMO o CAMPIANO",
    "byte_offset": 1997163
  },
  {
    "context": "in Val d’Arbia.",
    "title": "CAMPRIANO di VESCOVADO",
    "body": "Casale con fortilizio e chiesa parrocchiale (S. Giovanni \ndecollato) nel piviere di Corsano, Comunità e 3 miglia \ntoscane a libeccio di Monteroni, Giurisdizione di \nBuonconvento, Diocesi e Compartimento di Siena. \nRisiede sul crine dei poggi che separano la Val di Merse \nda quella dell’Arbia sopra una balza da alte mura difesa \ncon gli avanzi di un fortilizio munito di 4 piccole torri \nsugli angoli. \nLa memoria più antica di questo luogo s’incontra nelle \ncarte del monastero di S. Eugenio presso Siena, il quale in \nCampriano possedeva terreni, stati confermati a quei \nmonaci da Arrigo IV nel 1081 e da Federigo I nel 1185. \nNella rocca di Campriano tennero dominio i conti \nArdenghi, cui forse apprteneva quell’Ugolino che, nel \n1157, oppignorò al vescovo di Siena tutte le possessioni \nche aveva nel territorio chiamato d’allora in poi del \nVescovado. \nSi ha memoria in Siena che Campriano, nel secolo XIII, \nera dominato da un Ranuccio Tolomei ghibellino, \ndiscacciato nel 1266, da una mano di gente inviata dal \nGoverno senese a smantellare quella rocca. \nRisarcita essa, fu nuovamente diroccata nel 1368, dopo la \ncacciata dei nobili da Siena. Resta a sapere, se a questo \nfortilizio debba riferire la Rocca Ranuccini, nominata dai \ncronisti senesi e da altre scrirtture inedite del secolo XIV. \nLa chiesa di Campriano ha un quadro di Nostra Donna del \nRosario colorito dal Nasini, con i misteri dipinti a fresco \nnel contorno dal Volpi. \nLa parrocchia di S. Giovanni Batista a Campriano ha 171 \nabitanti.   ",
    "original_title": "CAMPRIANO di VESCOVADO",
    "byte_offset": 1999853
  },
  {
    "context": "(Camilianum)",
    "title": "CAMUGLIANO, o CAMIGLIANO nel Lucchese",
    "body": "Grosso villaggio spicciolato alla base \nmeridionale del monte Pizzorna con chiesa parrocchiale \n(S. Michele) nel piviere di Segromigno, Comunità \nGiurisdizione e circa 4 miglia toscane a settentrione di \nCapannori, Diocesi e Ducato di Lucca, da cui è 6 miglia \ntoscane a settentrione. \nÈ dubbio se a questo Camigliano, ovvero al Camugliano \ndi Val d’Era, riferisca un placito pronunziato in Lucca il 3 \ndicembre 1017 dal marchese Bonifazio padre della \nContessa Matilda contro il Conte Guido di Tedice della \nGherardesca, contro cui reclamava il vescovo di Lucca \nalcuni effetti situati nei confini di Camugliano, di \npertinenza della sua cattedrale. (FIORENTINI, Vita della \nContessa Matilde.) \nLa parrocchia di S. Michele a Camugliano conta 1108 \nabitanti.",
    "original_title": "CAMUGLIANO, o CAMIGLIANO (Camilianum) nel",
    "byte_offset": 2001438
  },
  {
    "context": "(Camolianum) in Val d’Era.",
    "title": "CAMUGLIANO",
    "body": "Villa \ngrandiosa con vasta tenuta, che insieme con Ponsacco \ndiede il titolo di marchesato alla famiglia Niccolini di \nFirenze. La sua chiesa parrocchiale (S. Frediano) \nappartiene al piviere e Comunità di Ponsacco, da cui è 2 \nmiglia toscane a ostro, nella Giurisdizione di Pontedera, \nDiocesi di S. Miniato, già di Lucca, Compartimento di \nPisa. \nGiace nelle ultime colline, a piè delle quali si riuniscono \nin un solo alveo le acque di Cascina con quelle del fiume \nEra. \nSi trova menzione di questo Camugliano in un’enfiteusi \nfatta nel 980 da Guido vescovo di Lucca a favore di \nTeudegrimo figlio del fu Farolfo, cui cedè la metà dei \nbeni della pieve di S. Gervasio, dei tributi che dovevano i \npopolani di quel piviere e di altre vicine popolazioni, fra \nle quali è notata anco la villa di Camugliano. (ARCH. \nDIPL. LUCCH.) \nImperocchè l’antica parrocchia di S. Pietro a Camugliano, \ndella quale si fa parola in varie membrane lucchesi sotto \ngli anni 1170, 1171, 1180 e 1181, era filiale della distrutta \npieve di S. Marco a Sovigliana, ridotta ad uso di villa dal \nvescovo di S. Miniato.  \nSi usa dal Tronci, (MSS. delle famiglie Pisane) che la \nnobile stirpe Berzighelli ebbe dominio nel castello e \nterritorio di Camugliano, mentre altri l’attribuiscono alla \nprosapia dei marchesi derivati da Oberto conte del \nPalazzo sotto Otto I, siccome lo fa dubitare una donazione \ndel 1061 fatta da uno di quei marchesi alla badia di \nPoggibonsi, e un atto di cessione di quei monaci del 1129, \na favore degli arcivescovi di Pisa. (MURAT., Ant. M. \nAevi) \nMeno dubbio risulta il dominio di alcune terre che nel \nsecolo XII possedeva in questo luogo la Badia di Carisio \nsul Roglio, siccome apparisce da due bolle da Lucio IIII e \nda Clemente III spedite a quei Camaldolensi. \nQuesta contrada soffrì molti guasti per causa di guerre; e \nil castello di Camugliano depredato dai Fiorentini nel \ndicembre del 1313, fu arso e distrutto dalle genti di \nLuchino Visconti nel 1345. Dopo la qual epoca la \nparrocchia di S. Pietro a Camugliano fu aggregata a quella \ndi Ponsacco. – Ma nel 1586 Matteo Botti, dopo aver \nacquistato la tenuta di Camugliano, vi edificò un oratorio \ndedicandolo a S. Frediano, il quale con breve del vescovo \ndi Lucca del 29 marzo 1581 fu eretto in chiesa \nparrocchiale. \nCominciarono allora mercè le cure dei nuovi proprietari a \nbonificarsi le malsane deserte campagne di Camugliano e \nprogressivamente a ripopolarsi di case coloniche. La villa \nche risiede nella più elevata situazione della tenuta, di \ndove si dominano le due Valli di Era e di Cascina, trovasi \ncircondata da 25 grossi poderi dello stesso padrone, che \nnel totale abbracciano una periferia di circa 4 miglia. – Vi \nsi arriva per un lungo e spazioso viale fiancheggiato da \nannosi cipressi. – La tenuta e distretto di Camugliano \nconfina, a settentrione con Ponsacco, a ostro con \nCapannoli, a levante col fiume Era, e a ponente con quello \ndi Cascina. \nSi crede che i primi fondamenti della villa fossero gettati \ndal duca Alessandro de’Medici, il di cui successore la \ndonò a Giuliano Gondi, nobile fiorentino e da esso la \ncomprò, nel 1568, Matteo di Giovanni Batista Botti, sino \na che questi la donò a Cosimo II per atto rogato nei 25 \ndicembre 1651. Finalmente Ferdinando II, per istrumento \ndel 23 settembre 1637, alienò la villa e tenuta medesima \nal marchese Filippo Niccolini per il prezzo di 50000 \nscudi. \nLa parrocchia di S. Frediano a Camugliano ha 318 \nabitanti.",
    "original_title": "CAMUGLIANO",
    "byte_offset": 2001438
  },
  {
    "context": "in Val di Pesa. Casale ",
    "title": "CAMUGLIANO o CAMUGNANO",
    "body": "perduto che diede il titolo a una parrocchia (S. Maria) nel \npiviere di Sillano, Comunità e Giurisdizione di Greve, \nDiocesi di Fiesole, Compartimento di Firenze. \nL’archivio della Badia di Passignano possedeva molti \nistrumenti, nei quali è rammentato questo Casale. Il più \nantico di essi fu fatto nel maggio del 941 nella chiesa di S. \nMaria a Camugnano piviere di S. Pietro a Sillano. \n(ARCH. DIPL. FIOR.)",
    "original_title": "CAMUGLIANO o CAMUGNANO",
    "byte_offset": 2005806
  },
  {
    "context": "",
    "title": "CAMULLIA",
    "body": "– Vedere CAMOLLIA.",
    "original_title": "CAMULLIA",
    "byte_offset": 2006273
  },
  {
    "context": "in Val di Chiana.",
    "title": "CAMUSCIA",
    "body": "Borghetto sulla strada \nRegia perugina alla base del monte di Cortona, sul punto \ndove mettono capo 4 strade provinciali, una delle quali \nsale alla città di Cortona, che è quasi due miglia a \nsettentrione di Camuscia. \nEsisteva costà un ospedale per i viandanti annesso \nall’oratorio di S. Lazzero che tuttora si vede sulla via \nmaestra. L’ospedale fu unito coi suoi beni, nel 1439, a \nquello maggiore di Cortona.",
    "original_title": "CAMUSCIA",
    "byte_offset": 2006309
  },
  {
    "context": "in Val d’Ombrone senese.",
    "title": "CANA",
    "body": "Castello con due \nsubborghi e pieve (S. Martino) nella Comunità \nGiurisdizione e circa 5 miglia toscane a ponente di \nRoccalbegna, Diocesi di Sovana, Compartimento di \nGrosseto. – Risiede sui poggi che propagansi a ponente \ndal monte Labro fra i torrenti Trasubbio e Trasubbino . \nÈ forse quel casale di Cannule del contado di Sovana, del quale si fa parola in una carta della badia Amiatina scritta \nin Sorano nel mese di novembre dell’819. (ARCH. DIPL. \nFIOR. Carte della Badia sudd.) \nQuesto castello faceva parte dello Stato Aldobrandesco \ntoccato al ramo dei conti di S. Fiora mediante l’atto di \ndivise fatto nel dì 11 dicembre 1272. In seguito la signoria \ndi Cana passò nella famiglia Tolomei di Siena, da un \nindividuo della quale (Giorgio) l’acquistò la Repubblica \nnel 1410 insieme col suo distretto. (ARCH. DIPL. SEN. \nKaleffo nero .) \nLi statuti comunitativi nel castello di Cana furono redatti \nnel 1486, due anni prima che fosse fatta una convenzione \nfra la Repubblica Senese e i terrazzani di Cana, fra i di cui \ncapitoli eravi l’obbligo di un palio del valore di lire 30 da \nportarsi ogni anno per la festa di agosto a Siena. \nLa pieve di S. Martino a Cana, nel 1594 comprendeva 589 \nabitanti; nel 1640 ne aveva 462, e nell’anno 1833 contava \n542 abitanti.",
    "original_title": "CANA",
    "byte_offset": 697236
  },
  {
    "context": "in Val di Magra.",
    "title": "CANALE",
    "body": "Vico di poche case nel popolo \ndi S. Maria a Riccò, Comunità e un miglio toscano circa a \nponente di Terrarossa, Giurisdizione di Bagnone, Diocesi \ndi Pontremoli, già di Sarzana, Compartimento di Pisa. \nÈ situato presso la destra ripa del fiume Magra alla \nconfluenza del torrente Cisolagna. – Vedere Riccò di \nTERRAROSSA.",
    "original_title": "CANALE",
    "byte_offset": 2008103
  },
  {
    "context": "in Val di Mgra. ",
    "title": "CANALESCURO di TERRAROSSA",
    "body": "Casale alla sinistra del torrente Tavarone un miglio \ntoscano a levante del fiume Magra, mezzo miglio da \nTerrarossa, nel cui popolo e Comunità è compreso, \nGiurisdizione di Bagnone, Diocesi di Pontremoli, una \nvolta di Luni-Sarzana, Compartimento di Pisa. – Vedere \nTERRAROSSA.",
    "original_title": "CANALESCURO di TERRAROSSA",
    "byte_offset": 2008462
  },
  {
    "context": "(Calaniccia) in Val Tiberina.",
    "title": "CANANECCIA o CALANECCIA",
    "body": "Castello con parrocchia (S. Niccolò) nel piviere \ndi Corliano, Comunità Giurisdizione e circa 7 miglia \ntoscane a settentrione della Pieve di S. Stefano, Diocesi di \nS. Sepolcro, già di Arezzo, al di cui Comp artimento \nappartiene. \nGiace sulla schiena dell’Appennino fra il Bastione e \nl’Alvernia in mezzo alle selve, un miglio distante dal \nTevere, che umile costà lambisce il grembo di quel \nprofondo vallone. \nCananeccia fu in origine nel numero dei feudi concessi da \nOttone il Grande a Goffredo d’Ildebrando, autore \nprobabilmente dei conti di Montedoglio, di Montauto e di \nChiusi casentinese. Alla quale consorteria appartenne un \ntale Mambilia del fu Ildebrando, che, nel 19 maggio 1296, \nvendè a Giunta abate del Trivio il suo castello di \nCananeccia, reclamato nel 1392 da quei cenobiti con \nmolti altri luoghi stati usurpati dai Faggiolani, stati vicarj \no giusdicenti di quei monaci. – Vedere BADIA \nTEDALDA, Comunità. \nInfatti Cananeccia trovasi compreso nel numero dei \ncastelli di quell’Appennino da restituirsi a Neri di \nUguccione della Faggiuola nella pace fatta in Sarzana nel \n1353 fra la Repubblica fiorentina e il Duca di Milano. \n\nLa parrocchia di S. Niccolò a Cananeccia conta 131 \nabitanti.",
    "original_title": "CANANECCIA o CALANECCIA",
    "byte_offset": 2008793
  },
  {
    "context": "Parrocchia e borgata nella ",
    "title": "CANAPALE (S. MARIA A)",
    "body": "Valle dell’Ombrone pistojese, piviere di Piuvica, \nComunità di Porta Carratica, Giurisdizione Diocesi e 2 \nmiglia toscane a scirocco di Pistoja, Compartimento di \nFirenze. \nGiace in pianura sul torrente Brana fra la strada Regia che \nviene dal Poggio a Cajano e quella che passa da Prato. \nLa bassa situazione, e la natura del suolo palustre irrigato \nda varj torrenti e canali, probabilmente somministrò a \nquesta contrada il nome della pianta che costà vi si \ncoltivava: siccome diedero il nome al casale contiguo di \nCarpineta i carpini che allignare sogliono nei terreni \nuliginosi. \nGli antichi statuti pistojesi fanno menzione di Canapale a \nproposito dei mulini situati sul torrente Brana fra Pistoja e \nil ponte, il quale ultimo sino d’allora dicevasi di \nCanapale. – (MURATORI R. Ital. Script. – ZACCAR. \nAned. Pistor.) \nLa parrocchia di S. Maria a Canapale conta 685 abitanti.",
    "original_title": "CANAPALE (S. MARIA A)",
    "byte_offset": 2010087
  },
  {
    "context": "in Val di Magra.",
    "title": "CANAPALE",
    "body": "– Vedere LUSUOLO.",
    "original_title": "CANAPALE",
    "byte_offset": 2010087
  },
  {
    "context": "nel Val d’Arno superiore.",
    "title": "CANCELLI (S. MARGHERITA A)",
    "body": "Villaggio con parrocchia nel piviere di Cascia, \nComunità Giurisdizione e miglia toscane 1 e 1/2 a \nponente-maestro di Reggello, Diocesi di Fiesole, \nCompartimento di Firenze. \nQuesto villaggio è noto per le sue fornaci di terraglie \nordinarie, della quale industria vivono molte famiglie di \ndetta contrada. \nEsso risiede sul fianco meridionale di Vallombrosa, fra \nbelle coltivazioni di vigne e di uliveti. \nLa parrocchia di S. Maria a Cancelli ha 547 abitanti.",
    "original_title": "CANCELLI (S. MARGHERITA A)",
    "byte_offset": 2011092
  },
  {
    "context": "(Candecla) nella Valle dell’Ombrone pistojese.",
    "title": "CANDEGLIA",
    "body": "Casale e parrocchia (S. Pietro) alle falde \nestreme dei poggi, dove confluiscono insieme i due rami \ndel torrente Bure, piviere di Val di Bure, Comunità di \nPorta S. Marco, Giurisdizione Diocesi e circa 2 miglia \ntoscane a grecale di Pistoja, Compartimento di Firenze. \nSi fa menzione della chiesa di S. Pietro a Candeglia in \nun’istrumento della cattedrale di Pistoja dell’anno 985 di \nmaggio, nel quale si tratta di enfiteusi fatte da Antonio \nvescovo di Pistoja a favore di Anselmo del fu Gottifredo, \ndetto Gottizio, consistente in varie case e poderi con più il \ngiuspadronato della chiesa di S. Pietro in loco dicto \nCandecla. (ZACCARIA, Anecd. Pistor.) \nLa parrocchia di S. Pietro a Candeglia conta 590 abitanti.",
    "original_title": "CANDEGLIA",
    "byte_offset": 2011619
  },
  {
    "context": "nel Val d’Arno fiorentino.",
    "title": "CANDELI (BADIA A)",
    "body": "Ora semplice parrocchia sotto il titolo di S. Andrea nel \npiviere, Comunità Giurisdizione e un miglio toscano a \ngrecale del Bagno a Ripoli, Diocesi e Compartimento di \nFirenze, da cui Candeli è 3 miglia toscane a levante. Risiede allo sbocco orientale della Valle fiorentina sulla \nripa sinistra dell’Arno in un estremo lembo dei poggi che \nscendono da quelli dell’Incontro e di Villamagna. \nÈ rammentato Candeli (Candegli) in un istrumento di \nlocazione del dì 21 marzo 1150 spettante alla cattedrale \nfiorentina. \nLa chiesa di Candeli fu eretta in Abazia sino dal secolo \nXII, e data ai Camaldolensi che riedificarono chiesa e \nclaustro. Era già in commenda quando fu unita alla \nCongregazione di Vallombrosa per breve di Clemente VII \ndel dì 11 maggio 1526. – Vi stettero i Vallombrosani sino \nall’anno 1809, epoca della soppres sione generale dei \nconventi della Toscana. Attualmente è parrocchia di \ncollazione del Sovrano. \nLa parrocchia della Badia a Candeli conta 441 abitanti.",
    "original_title": "CANDELI (BADIA A)",
    "byte_offset": 2012410
  },
  {
    "context": "nel Val d’Arno casentinese.",
    "title": "CANDOLESI",
    "body": "Casale che diede il titolo a una parrocchia attualmente oratorio (S. \nLorenzo), addetta fino dal 1388 alla cura della pieve di \nPartina, nella Comunità Giurisdizione e circa 4 miglia \ntoscane a settentrione di Bibbiena, Diocesi e \nCompartimento di Arezzo. – Vedere CAMPORENA nel \nVal d’Arno casentinese.",
    "original_title": "CANDOLESI",
    "byte_offset": 2013475
  },
  {
    "context": "nella vallecola del Frigido.",
    "title": "CANEVARA",
    "body": "Casale \ndipendente dalla pieve di Antona, nella Comunità \nGiurisdizione Diocesi e Ducato di Massa di Carrara, da \ncui Canevara è circa 2 miglia toscane a settentrione. \nÈ posto sulla destra del piccolo fiume Frigido, alla base \norientale della così detta Alpe Bassa  o Piano de’Santi, fra \nil monte della Tambura e quello della Bruciana, il primo \nde’quali separa il Ducato di Massa dalla Garfagnana, \nl’altro dal Carrarese distretto.",
    "original_title": "CANEVARA",
    "byte_offset": 2013830
  },
  {
    "context": "nella Valle del Serchio.",
    "title": "CANIGIANO",
    "body": "Vico nella \nComunità e 3 miglia toscane a maestro della Villa \nCollemandrina, cappellania della parrocchia di Corfino, \npiviere di Fosciana, Giurisdizione di Castelnuovo di \nGarfagnana, Diocesi di Massa ducale, già di Lucca, \nDucato di Modena. \nRisiede in un monte sul fianco occidentale \ndell’Appennino di S. Pellegrino lungo il torrente che \nsbocca nel Serchio presso Pontecosi. \nCanigiano conta 156 abitanti.",
    "original_title": "CANIGIANO",
    "byte_offset": 2014318
  },
  {
    "context": "",
    "title": "CANIPAROLA (VILLA DI)",
    "body": "– Vedere FOSDINOVO.",
    "original_title": "CANIPAROLA (VILLA DI)",
    "byte_offset": 2014774
  },
  {
    "context": "nell’Isola del Giglio.",
    "title": "CANNELLE (CALA DELLE)",
    "body": "È una delle più piccole e mal sicure cale o anse di \nquell’isoletta.",
    "original_title": "CANNELLE (CALA DELLE)",
    "byte_offset": 2014824
  },
  {
    "context": "",
    "title": "CANNELLE (TORRE DELLE) nel promontorio Argentaro",
    "body": "È una delle torri di difesa sulla costa \nmeridionale del promontorio presso lo scoglio detto \nl’Isola Rossa . ",
    "original_title": "CANNELLE (TORRE DELLE) nel promontorio",
    "byte_offset": 2014950
  },
  {
    "context": "",
    "title": "CANNELLE (TORRE DELLE) nella Maremma di Orbetello",
    "body": "Trovasi sul piccolo Capo che s’inoltra in mare \ndal monte dell’Uccellina fra la Cala di Forno e il Capo \nd’Uomo, circa 3 miglia toscane a maestro di Talamone.",
    "original_title": "CANNELLE (TORRE DELLE) nella Maremma di",
    "byte_offset": 2015120
  },
  {
    "context": "nel Val d’Arno pisano.",
    "title": "CANNETO di CASCINA",
    "body": "Due chiese (S. Frediano e S. Stefano) situate nel plebanato e \nComunità di Cascina, portavano il distintivo del luogo di \nCanneto: e come tali trovansi registrate nei cataloghi della \ndiocesi pisana redatti negli anni 1277 e 1372. \n(MATTHAEI, Hist. Eccl. Pis.)",
    "original_title": "CANNETO di CASCINA",
    "byte_offset": 2015342
  },
  {
    "context": "",
    "title": "CANNETO in Val di Bisenzio",
    "body": "Villa con parrocchia (S. \nMichele) filiale della pieve di Filettole, nella Comunità \nGiurisdizione e circa 2 miglia toscane a grecale di Prato, \nDiocesi e Compartimento di Firenze. \nÈ situata alla sinistra del Bisenzio nelle estreme pendici \ndel monte della Calvana, cui sta davanti la pianura e città \ndi Prato. \nÈ una delle 45 ville dell’antico distretto di Prato. \nRisiede nel più bel punto di quella costa una casa di \ncampagna con vasti annessi della nobile famiglia Rucellaj \ndi Firenze. \nÈ noto Canneto nella storia fiorentina per quel Pietro da \nCanneto prete, imp iccato nel 1375 per essersi maneggiato \ncol Legato di Bologna ai danni di Prato sua patria. \n(AMMIR. Stor. fior.  lib. XIII) \nLa parrocchia di S. Michele a Canneto ha 85 abitanti.",
    "original_title": "CANNETO in Val di Bisenzio",
    "byte_offset": 2015654
  },
  {
    "context": "",
    "title": "CANNETO in Val di Cecina, o di Maremma",
    "body": "Castello con pieve (S. Lorenzo) nella Comunità Giurisdizione e \nquasi 3 miglia toscane a settentrione-grecale di \nMonteverdi, Diocesi di Massa Marittima, Compartimento \ndi Pisa. \nTrovasi fra i monti selvosi che separano il vallone della \nSterza di Cecina dalla Valle della Cornia, sull’antico \nconfine del distretto politico della Repubblica di Pisa. \nFu uno dei feudi della badia di Monteverdi, che poi diede \nil titolo di marchesato, insieme con Monteverdi, all’abate \ndi Vallombrosa per breve accordatogli nel 1423 dal \npontefice Martino V; e fu un suo successore che cedè ad \nenfiteusi perpetua le selve di Canneto agli abitanti del \nluogo, riservandosi poco più che il padronato della chiesa \nparrocchiale. – Vedere ABAZIA di MONTEVERDI. \nS’incontrano le prime memorie di questo castello nelle \nmembrane appartenute alla Comunità di Volterra, una \ndelle quali del 1084. Nel 1168 Arrigo VI concesse a \nIldebrando Pannocchieschi vescovo di Volterra, fra i tanti \ncastelli del Volterrano contado, anche questo di Canneto. \nMa un tale privilegio par che restasse senza effetto, tosto \nche in esso si comprendevano paesi che non furono mai \nsottoposti alla temporale giurisdizione del vescovo \nprenominato, né dei suoi successori. Infatti nel 21 di \nmaggio 1203, allorché gli abitanti di Canneto promisero \najuto al Comune di Volterra, dovettero prima ottenere il \nbeneplacito del loro padrone Ranieri abate di Monteverdi; \ne fu questo stesso abate colui che poco dopo (27 agosto \n1208) sottopose all’accomandigia dei Volterrani questo ed altri castelli di quei contorni. (CECINA, Not. istor. di \nVolterra.)  \nI popoli di Canneto e di Monteverdi fecero il primo atto di \nsottomissione alla Repubblica fiorentina nel 1472. \nNel 1663 furono i due castelli eretti in marchesato dal \nGran Duca Fredinando II concedendoli al cavaliere priore \nFerdinando Incontri di Vo lterra, mentre nel 1728 fu \nrinnovata l’investitura a favore del suo successore \nmarchese Incontri dello stesso nome. – Vedere \nMONTEVERDI. \nLa parrocchia di S. Lorenzo a Canneto conta 263 abitanti.",
    "original_title": "CANNETO in Val di Cecina, o di Maremma",
    "byte_offset": 2016448
  },
  {
    "context": "",
    "title": "CANNETO in Val di Chiana",
    "body": "Borgata nel suburbio \norientale di Montepulciano, dove fu una rocca e un \nospedale dei Camaldolensi, nella cura di S. Maria delle \nGrazie, Comunità Giurisdizione e Diocesi della suddetta \nCittà, Compartimento di Arezzo. \nUn istrumento del 1243 relativo all’Eremo del Vivo e alla \nBadia di S. Pietro in Campo, col quale quei due monasteri \nsi posero sotto l’accomandigia dei Montepulcianesi, fu \nstipulato nella rocca di Canneto. Né molto lungi di là, \nesistere doveva altro ospedale (S. Pietro di Canneto), il \nquale, per essere stato devastato dalle guerre, fu annesso \nnel 1471 a quello di S. Benedetto compreso nel distretto \nmedesimo di Montepulciano, Diocesi di Chiusi: ed è forse \nquello detto in seguito S. Pietro all’Abbadia. – Vedere \nPIETRO (S.) alla BADIA.",
    "original_title": "CANNETO in Val di Chiana",
    "byte_offset": 2018587
  },
  {
    "context": "",
    "title": "CANNETO in Val d’Elsa",
    "body": "Villa già Castello con \nparrocchia (S. Giorgio) suburbana della cattedrale di \nSanminiato, nella Comunità e Giurisdizione di \nMontajone, Compartimento di Firenze. \nRisiede sulla sinistra ripa dell’Elsa, 3 miglia toscane a \ngrecale-levante di S. Miniato. \nEbbero podere in questa villa sino dal secolo VIII i tre \nnobili fondatori della badia di S. Savino presso Pisa, alla \nquale nel 780 assegnarono le loro corte di Canneto nella \nValle dell’Elsa. \nIl piccolo castello di Canneto in Val d’Elsa figura nella \nstoria, all’anno 1369, quando si diede ai fiorentini in \ntempo che contro loro erasi rivoltata la Terra di \nSanminiato; e all’anno 1391 allorchè il castello medesimo \nfu momentaneamente tolto ai fiorentini dalle truppe \nmilanesi capitanate da Jacopo del Verme. (AMMIR. Stor. \nfior.) \nPresso la chiesa di Canneto esiste una casa di campagna \ndei Conti Bardi proprietarj della fattoria omonima, i di cui \nbeni si estendono sino all’antico confine territoriale di \nCanneto, che è la ripa sinistra dell’Elsa presso il così detto \nMulino nuovo . \nLa parrocchia di Canneto fu sempre nel numero delle \nchiese succursali del piviere di S. Genesio, ora cattedrale \ndi Sanminiato. – Vedere BORGO SAN GENESIO. \nS. Giorgio a Canneto conta 247 abitanti.",
    "original_title": "CANNETO in Val d’Elsa",
    "byte_offset": 2019399
  },
  {
    "context": "",
    "title": "CANNETO in Val di Magra",
    "body": "Casale con parrocchia (S. \nColombano) filiale della pieve di Soliera, nella Comunità \nGiurisdizione e 3 miglia toscane a ponente di Fivizzano, \nDiocesi di Pontremoli, già di Sarzana, Compartimento di \nPisa. \nRisiede nel poggio di Tergagliana alla destra del fiume \nRosaro. Lo stesso popolo comprende altri piccoli gruppi \ndi case, che portano i nomignoli di ville di Antigo, \nColombiera , Prugna , e Virola. \nS. Colombano a Canneto ha 154 abitanti.",
    "original_title": "CANNETO in Val di Magra",
    "byte_offset": 2020700
  },
  {
    "context": "in Val d’Elsa.",
    "title": "CANNETO (PADULE di)",
    "body": "Era chiamato nel \nmedio evo con questo nome il padule della badia a Isola \npresso Staggia. – Vedere ABAZIA a ISOLA e STAGGIA.",
    "original_title": "CANNETO (PADULE di)",
    "byte_offset": 2021182
  },
  {
    "context": "nella Valle del Montone della Romagna granducale.",
    "title": "CANNETOLE (S. EUSTACHIO IN)",
    "body": "Casale e parrocchia \n(ERRATA: già filiale) filiale della pieve di S. Valentino, \nnella Comunità e un miglio toscano a maestro di Portico, \nGiurisdizione della Rocca S. Casciano, Diocesi di Faenza, \nCompartimento di Firenze. \nÈ situato in monte sulla pendice occidentale della Valle \ndel Montone alla sinistra della strada Regia che guida da \nS. Benedetto in Alpe per la Rocca, Dovadola e Terra del \nSole a Forlì. \nLa parrocchia di S. Eustachio in Cannetole conta 131 \nabitanti.",
    "original_title": "CANNETOLE (S. EUSTACHIO IN)",
    "byte_offset": 2021352
  },
  {
    "context": "in Val d’Ombrone senese.",
    "title": "CANNICCIO",
    "body": "Mansione sulla \nstrada Regia grossetana due miglia toscane a grecale di \nPaganico, nel punto dove partono la via provinciale di \nMontalcino, e quella rotabile per il Sasso di Maremma .",
    "original_title": "CANNICCIO",
    "byte_offset": 2021918
  },
  {
    "context": "",
    "title": "CANONICA",
    "body": "Nome generico che non di rado s’incontra \nin varie parti della Toscana. Giova esso a rammentare le \nCanoniche di antiche chiese parrocchiali, e precipuamente \ndi alcune priorie possedute da qualche abazia, dove \nesisteva, non già una collegiata di canonici secolari, ma la \ncasa del parroco, detta anche ai tempi nostri la Canonica: \nsia per l’antica consuetudine ecclesiastica, quando i \ncappellani costumavano di convivere canonicamente nella \ncasa del pievano loro superiore: sia perché molte chiese di \ncampagna, alle quali è restato il nome di Canonica, \nfurono priorati il cui rettore era tenuto a una vita regolare. \nTali a me parvero fra le altre la Canonica di S. Agata a \nArfoli nel Val d’Arno superiore; di S. Andrea a \nCamoggiano in Mugello; di S. Andrea a Mosciano nel \nVal d’Arno fiorentino; di S. Angelo in Luco a Chiusure \nnella Valle dell’Ombrone senese; di S. Ansano a Dofana \nin Val d’Arbia; di S. Antimo a Ligniano in Val d’Elsa; di \nCennano  a Castel Muzi; la Canonica a Cerreto presso \nSiena; quelle di Citille in Chianti; di S. Clemente a Monte \nCerconi nella Berardenga; di Colle in Val d’Elsa; di \nGrossennano in Val d’Ombrone senese; di S. Donato in \nVal di Botte; di S. Eusebio a Montajone; di S. Jacopo a \nCertaldo ; di S. Maria alla Canonica a Greve; di S. \nMartino a Lucardo; di S. Martino a Vespignano; di S. \nMiniato a Celle nel Valdarno superiore; di Monte Guidi in \nVal di Cecina; di Peretola nella Valle di Firenze; di \nPetrazzi a Castelfiorentino; di S. Pietro  a Poggibonsi; di \nPilli in Val di Merse; del Poggio al Pruno nei monti della \nGherardesca; di Rigomagno in Val di Chiana; di Stabbia a Cerreto Guidi; ec. \nMolte di questa Canoniche conservano tuttora un posto \ndistinto nella storia e nella geografia speciale della \nToscana, come quelle, che servono di titolo a varie \npopolazioni, villate, casali e borgate. – Tali per esempio \nsono le seguenti:",
    "original_title": "CANONICA",
    "byte_offset": 2022145
  },
  {
    "context": "",
    "title": "CANONICA DI S. AGATA A ARFOLI",
    "body": "– Vedere ARFOLI (S. AGATA a).",
    "original_title": "CANONICA DI S. AGATA A ARFOLI",
    "byte_offset": 2024088
  },
  {
    "context": "in Val d’Arbia.",
    "title": "CANONICA A CERRETO",
    "body": "Pieve antica \nsotto il titolo de’SS. Pietro e Paolo di Cerreto alla \nCanonica, nella Comunità Giurisdizione e circa 7 miglia \ntoscane a maestro di Castelnuovo Berardenga, Diocesi e \nCompartimento di Siena, da cui trovasi 5 miglia toscane a \ngrecale. \nQuesta pieve trasse probabilmente il nome di canonica \ndai canonici della cattedrale di Siena, ai quali sino al \nprincipio del secolo XII apparteneva la collazione, \nconfermatagli nel 1224 dal loro vescovo Bonfiglio. \nPosteriormente fu ceduto il giuspadronato all’antica stirpe \ndegli Antolini, uno dei quali, con istrumento del 10 \ngennajo 1298, ne fece la cessione allo spedale della Scala \ndi Siena. (PECCI, Stor. dei Vesc. di Siena.) \nNel secolo XIV però un simile diritto passò nella famiglia \nCerretani, uno dei quali fu pievano di Cerreto sino al \n1404, anno in cui il suo successore venne nominato dagli \neredi. (ARCH. DIPL. SEN. Cons. del Pop.) \nLa Canonica di Cerreto è capo di un vicariato diocesano, \nil quale abbraccia il piviere di Cerreto e quello della Pieve \nAsciata. \nSono filiali delle Canonica le parrocchie di S. Giovanni \nBatista a Cerreto con gli annessi di S. Martino a Selvoli e \ndi S. Stefano a Cerreto. \nLa chiesa e canonica di Cerreto fu decentemente \nrimodernata nel secolo ultimo decorso dal pievano \nPasquale Peri, stato valente agronomo.",
    "original_title": "CANONICA A CERRETO",
    "byte_offset": 2024158
  },
  {
    "context": "in Val d’Elsa. ",
    "title": "CANONICA (SS. EUSEBIO ED EUSTACHIO ALLA)",
    "body": "Parrocchia nella Comunità e Giurisdizione di Montajone, \nDiocesi di Volterra, Compartimento di Firenze. \nLa parrocchia di S. Eusebio alla Canonica ha 325 abitanti.",
    "original_title": "CANONICA (SS. EUSEBIO ED EUSTACHIO ALLA)",
    "byte_offset": 2025529
  },
  {
    "context": "nella Valle dell’Ombrone senese.",
    "title": "CANONICA A GROSSENNANO, o GROSSENNANA",
    "body": "Casale e parrocchia (S. \nMaria Assunta) nella Comunità Giurisdizione e circa 6 \nmiglia toscane a ostro di Asciano, Diocesi di Pienza, già \ndi Arezzo, Compartimento di Siena. \nLa Canonica Grossetana ha 157 abitanti.",
    "original_title": "CANONICA A GROSSENNANO, o GROSSENNANA",
    "byte_offset": 2025759
  },
  {
    "context": "in Val di Greve. ",
    "title": "CANONICA (S. MARIA ALLA)",
    "body": "Parrocchia nel piviere di Cintoja, Comunità Giurisdizione \ne 3 miglia toscane a levante di Greve, Diocesi di Fiesole, \nCompartimento di Firenze. \nAttualmente gode il padronato di questa chiesa la nobil \nfamiglia Firidolfi di Firenze. \n\nLa parrocchia di S. Maria alla Canonica comprende 69 \nabitanti.",
    "original_title": "CANONICA (S. MARIA ALLA)",
    "byte_offset": 2026055
  },
  {
    "context": "",
    "title": "CANONICA A PILLI",
    "body": "– Vedere PILLI (S. BARTOLOMMEO a).",
    "original_title": "CANONICA A PILLI",
    "byte_offset": 2026404
  },
  {
    "context": "in Val di Magra.",
    "title": "CANOSSA",
    "body": "Villaggio con parrocchia (S. \nMichele) nella Comunità Giurisdizione e miglia toscane 4 \ne 1/2 a libeccio di Bagnone, Diocesi di Pontremoli, già di \nSarzana, Compartimento di Pisa. \nRisiede presso alla destra ripa del fiume Magra; e fu uno \ndei villaggi dei marchesi Malaspina di Lusuolo, \nacquistato dal Granduca Cosimo I per compra fatta nel \n1574. – Vedere LUSUOLO. \nLa parrocchia di S. Michele a Canossa ha 116 abitanti.",
    "original_title": "CANOSSA",
    "byte_offset": 2026465
  },
  {
    "context": "nella Valle del Bisenzio.",
    "title": "CANTAGALLO",
    "body": "Villaggio con \nparrocchia (S. Biagio) capoluogo di Comunità nella \npotesteria di Montale, Vicariato di Prato, piviere di \nTreppio, Diocesi di Pistoja, Compartimento di Firenze. \nRisiede sotto alla giogana dell’Appennino in mezzo ai \ncontrafforti che scendono trasversalmente alla catena, \nsopra un erto dirupo bagnato alle falde dal torrente \nTrogola, il qual torrente alla sua congiunzione con il \nfosso Bacuccio, un miglio sopra Luicciana, prende il \nnome di Bisenzio di Cantagallo. \nTrovasi nel grado 28° 44’ 4” di longitudine e 43° 58’ 5” \ndi latitudine; 12 miglia toscane a grecale di Pistoja, \naltrettante a settentrione di Prato, 8 a greco-settentrione di \nMontale, e 7 miglia toscane a libeccio di Vernio, dalla cui \npotesteria dipendono varie popolazioni all’oriente di \nCantagallo. \nPoche notizie sono pervenute sino a noi di questa \ncontrada nascosta fra li sproni dell’Appennino, e in \nvicinanza di luoghi lungo tempo combattuti dai Bolognesi \no pretesi dai conti di Vernio. \nQuel poco che si sa relativamente a Cantagallo si deduce \ndalle carte già spettanti alla badia Vallombrosana di \nVajano in Val di Bisenzio; la quale sino dal secolo XIII \naveva il giuspadronato della chiesa parrocchiale de’SS. \nBiagio e Martino di Cantagallo, dove l’abate di Vajano \nnel 16 febbrajo 1262 elesse in rettore della medesima un \nBorgognone di Pietro da Luogomano. \nPiù importante per la storia civile ne sembra un \nistrumento stipulato il 16 di febbrajo 1271 presso \nCantagallo. Esso riguarda l’elezione di un sindaco fatta da \nBonajuto d’Jacopo console del Comune di Cantagallo col \nconsenso e voto dei consiglieri di esso Comune ad \noggetto di terminare, mediante un Lodo, tutte le liti e \ncontroversie accese con la badia di Vajano per \ndependenza di pascoli situati nei monti della stessa \nComunità di Cantagallo.  \nNel secolo XIV però Cantagallo era sotto il dominio dei \npropri nobili, alla stirpe dei quali forse appartenne quel \nNapoleone da Cantagallo che, nel 1334, ottenne in \nFirenze il primo la carica onorevole di capitano del \npopolo.  \nErano della stessa consorteria due altri individui \nrammentati pur essi dall’Ammirato all’anno 1351, quando la Signoria di Firenze, pensando al modo di assicurare il \nterritorio della Repubblica dalle forze dei Visconti, che \nmeditavano invadere il territorio della Repubblica, si fece \ndare in guardia da Orsatto e da Pace de’nobili di \nCantagallo la loro fortezza di Pavana posta sulla foce \ndell’Appennino della Sambuca, ordinando a Rosso \nde’Ricci vicario delle Alpi e di Firenzuola di riceverla in \ncustodia. (AMMIR. Stor. fior.) \nA quella età Cantagallo veniva designato col nome di \nVilla, e tale tuttora può dirsi quell’alpestre villata, \nconsistente in pochi gruppi di case ed in una meschina \nchiesa parrocchiale con fonte battesimale, senza residenza \ndi alcun impiegato, eccettuandone il parroco, dipendente \ndal pievano di Treppio suo vicario foraneo. \nComunità di Cantagallo. – Il territorio comunicativo di \nCantagallo abbraccia una superficie di 24343 quadrati, dei \nquali 749 sono occupati da strade, fiumi, torrenti ed altri \ncorsi d’acqua. Vi si trova una popolazione di 4942 \nabitanti, a ragione di 169 individui per ogni miglio \nquadrato di suolo imponibile. \nLa sua figura corografica presenta a un dipresso quella di \nun cono troncato, la cui punta è volta dal lato di \nsettentrione verso il crine dell’Appennino, mentre la base \nsi arresta sul dorso del monte Javello e delle sue propagini \norientali ed occidentali poste fra il poggio Cavallina e \nquello dello Spedaletto. \nConfina con otto Comunità, sette delle quali \nappartengono al Granducato, e una alla provincia \nBolognese (la Comunità di Bargi). Quest’ultima tocca il \nterritorio di Cantagallo dal lato di settentrione, mentre a \nsettentrione-grecale subentra la Comunità Granducale di \nVernio. Con essa scende dai poggi orientali di S. Quirico \nnella Valle del Bisenzio poco lungi dalla confluenza dei \ndue rami omonimi, quello cioè che viene da Vernio, e \nl’altro dai contorni di Cantagallo. Rimonta quest’ultimo \nramo sino al confluente Carigiola, nel quale entra, e il cui \nalveo percorre per il tratto di circa due miglia toscane e \nmezzo, andando verso la di lui sorgente nella direzione da \nmaestro a scirocco-levante sino a che, varcato il poggio \ndelle Croci, trova il fosso di S. Quirico, nel quale entra \npiegando a levante-grecale per scendere nel rio, che \nchiamasi del Confine, col quale arriva al fiume riunito del \nBisenzio sotto il poggio di Gricigliana . \nCostà lascia dal lato di settentrione la Comunità di Vernio \ne tocca a levante quella di Barberino di Mugello mediante \nil fiume preaccennato sino presso la pieve di Usella, dove \ndal lato stesso subentra la Comunità di Prato, con la quale \ntrovasi a contatto anche alla destra del fiume medesimo \ngiunti che si è alla confluenza del fosso Rilajo. Ivi \nvolgendo la faccia a ostro rimonta il detto fosso e quindi \nper quello di Risecco sale il poggio della Cavallina, e di là \nprosegue sul dorso del monte Javello, dove per breve \ntratto tocca la Comunità di Monte Murlo. A questa \nsottentra la Comunità di Montale, con la quale va a \ntrovare la strada comunitativa che da Pistoja per i monti \ndella Badia a Taona conduce a Luicciana sino a che trova \nsotto allo Spedaletto la via che dal Montale per la Val di \nBure, salendo alle sorgenti della Limentra , guida a \nCantagallo. Di là prosegue sino al fosso Rigoli, col quale \nscende verso maestro per corto tragitto, avendo allora a \nconfine la Comunità di Porta S. Marco di Pistoja. Giunta \nal torrente Limentra  piega a settentrione con la faccia \nvolta a ponente, là dove il corso del torrente suddetto \nserve per 5 miglia toscane di limite fra la Comunità di \nCantagallo e quella della Sambuca. La quale Comunità \nabbandona trepassato il confluente Limentra  nel fiume \nReno, dove ritrova sul dorso dell’Appennino di Treppio il \nterritorio Bolognese, e precisamente la  Comunità di \nBargi. \nI monti più elevati della Comunità di Cantagallo sono, a \nsettentrione l’Appennino di Treppio e Monte Calvi, a \nponente il monte Buiciana, e a ostro il monte Javello, \nsebbene la criniera di quest’ultimo sia compresa nelle \nComunità di Monte Murlo e Montale. \nI maggiori corsi di acqua sono quelli che costituiscono i \nfiumi Bisenzio e Limentra, i torrenti Trogola e Carigiola .  \nUna sola strada rotabile costeggia dal lato di levante il \nconfine della Comunità, ed è quella provinciale che guida \ndalla città di Prato a Mercatale di Vernio. Tutte le altre \nsono comunali e mulattiere. \nFra i paesi e villate, che costituiscono il municipio in \nquestione, primeggia il grosso villaggio, già castello di \nTreppio, mentre possono dirsi casali spicciolati gli altri \npopoli. \nSono di questo numero Luicciana, Migliana, Gricigliana, \nla chiesa parrocchiale dei quali luoghi risiede nella \nmigliore e più aperta situazione. \nLa natura del terreno, che ricuopre la superficie \nterritoriale di questa Comunità, appartiene presso che \ntutto alle tre qualità di rocce stratiformi che costituiscono \nla esterna ossatura dell’Appennino, quantunque il galestro \ne il macigno abbondino più della calcaria, massimamente \ndal lato settentrionale e occidentale, mentre l’ultima \nroccia nominata si affaccia più spesso dal lato orientale in \ngiacitura non di rado alternante con la marna schistosa e il \nmacigno. \nI prodotti vegetabili e animali che formano la risorsa dei \nproprietari di questo suolo sono: 1° I boschi, per la \nmaggior parte di basso fusto o cedui formati di querceti, \nscopeti, cerreti con più alcune faggete, le quali figurano \nqua e là in varie sommità dei monti più elevati di \nCantagallo. Il taglio periodico di tali macchie somministra \nmolto combustibile che si consuma dalla vicina \nmanifatturiera città di Prato; 2° Le numerose selve di \ncastagni che cuoprono i fianchi dei poggi costituenti la \nzona media dei monti, nel di cui prodotto confida, non \nsolo la classe dei possidenti, ma quella dei coloni, dei \npastori e dei braccianti di questa Comunità; 3° I pascoli \nnaturali, uniti a quelli che forniscono i boschi e selve \nsopraindicate, che danno alla pastorizia i mezzi di nutrire \ncopiosi branchi di pecore stazionarie, numerosi capi di \nanimali porcini, e di bestie vaccine; la somma dei quali \nprodotti costituisce in alcuni luoghi, se non la prima, una \ndelle maggiori entrate territoriali; 4°I poderi delle fattorie \nsituati nelle piagge, nei colli o in pianura: e i molti campi \nliberati ai piccoli possidenti, successori ed eredi dei \nvassalli e tributarj dei conti di Vernio, che veggonsi ora \npiantati a vigneti, alternanti con olivi, gelsi e ogni genere \ndi frutti da estate, mentre i solchi verdeggiano di steli di \nlino, di canape, di lupini e di altri legumi, oppure \nbiondeggiano di spighe di frumento, di saggina e di \ngranturco. \nAnco le copiose apparizioni di funghi, che alle sue \nstagioni si raccolgono nelle selve di questa Comunità, somministrano alla classe indigente un frutto di non \npiccola entità. \nNon vi sono industrie manifatturiere in questa Comunità, \noltre quelle indispensabili ai primi bisogni della vita, se si \neccettua la fabbricazione dei cerchi da tini e di pochi rozzi \nutensili campestri lavorati col faggio, col castagno o altri \nlegni del paese. \nLa parrocchia di Cantagallo, quantunque non sia decorata \ndel titolo plebano, ha il fonte battesimale, ed è fra le \nchiese comprese nel vicariato foraneo di Treppio, dopo \nche quest’ultima pieve sul declinare del secolo XVIII fu \nstaccata dalla diocesi di Bologna, e data a quella di \nPistoja.- Vedere TREPPIO. \nLa Comunità di Cantagallo è nella giurisdizione civile \ndella Potesteria di Montale, sebbene varie popolazioni, \ncome quelle di Luicciana, di Migliana e di Gricigliana, \ndipendino dalla Potesteria di Vernio. In quanto al \ncriminale vi tiene ragione il Vicario di Prato, dove risiede \nl’Ingegnere di Circondario. La Cancelleria, la \nConservazione delle Ipoteche e l’Esazione del Registro \nsono a Pistoja; la Ruota in Firenze. \nNon vi sono in questa Comunità fiere né mercati, né \nmedici condotti. \nNacque nella Comunità di Cantagallo (a Luicciana) \nl’erudito filologo abate Antonio Renzi rapito ancora \ngiovane (anno 1824) alle speranze della sua patria. \n \nPOPOLAZIONE della Comunità di CANTAGALLO a tre \nepoche diverse \n \n- nome del luogo: CANTAGALLO, titolo della chiesa: S. \nBiagio (Rettoria), abitanti  del 1551: n° 243, abitanti del \n1745: n° 174, abitanti  del 1833: n° 329 \n- nome del luogo: Gricigliana, titolo della chiesa: S. \nCaterina (Rettoria), abitanti  del 1551: n° 142, abitanti del \n1745: n° -, abitanti del 1833: n° 240 \n- nome del luogo: Fossato, titolo della chiesa: S. Lorenzo \n(Rettoria), abitanti  del 1551: n° 357, abitanti  del 1745: n° \n335, abitanti del 1833: n° 443 \n-nome del luogo: Luicciana, titolo della chiesa: S. \nMichele (Rettoria), abitanti del 1551: n° 1065 (insieme a \nS. Cristina a Luogomano) di, abitanti del 1745: n° 585, \nabitanti del 1833: n° 827 \n- nome del luogo: Luogomano, titolo della chiesa: S. \nCristina (Rettoria), abitanti del 1551: n° 1065 (insieme a \nS. Michele a Luicciana), abitanti del 1745: n° 91, abitanti \ndel 1833: n° 81 \n- nome del luogo: Migliana, titolo della chiesa: S. Maria \nAssunta (Rettoria), abitanti del 1551: n° 337, abitanti del \n1745: n° 411, abitanti  del 1833: n° 624 \n- nome del luogo: *Pian del Toro, titolo della chiesa: S. \nStefano (Rettoria), abitanti del 1551: n° -, abitanti  del \n1745: n° -, abitanti del 1833: n° 102 \n- nome del luogo: Torri, titolo della chiesa: S. Maria \n(Rettoria), abitanti  del 1551: n° 335, abitanti  del 1745: n° \n410, abitanti del 1833: n° 483 \n- nome del luogo: Treppio, titolo della chiesa: S. Michele  \n(Pieve), abitanti del 1551: n° 696, abitanti del 1745: n° \n1236, abitanti del 1833: n° 1190 \n- nome del luogo: Usella, titolo della chiesa: S. Lorenzo \n(Pieve), abitanti del 1551: n° 218, abitanti del 1745: n° \n366, abitanti del 1833: n° 623 \n\n- totale abitanti  del 1551: n° 3393 \n- totale abitanti  del 1745: n° 3608, \n- totale abitanti  del 1833: n° 4942 \n \n* In questo luogo nelle due prime epoche non trovo \nparrocchia.",
    "original_title": "CANTAGALLO",
    "byte_offset": 2026923
  },
  {
    "context": "nella Valle del Tevere.",
    "title": "CANTALENA",
    "body": "Casale e \nParrocchia (SS. Agata e Michele) nella Comunità \nGiurisdizione e Diocesi di Cortona, da cui è 5 miglia \ntoscane a settentrione, Compartimento di Arezzo. \nGiace sul dorso dell’Alta S. Egidio tra le scaturigini del \nfiume Nestore tributario del Tevere. Porta il doppio titolo \ndi S. Agata e di S. Michele dopo che il vescovo di \nCortona (circa il 1500) formò di S. Michele a Populonico, \ne di S. Agata a Cantalena una sola parrocchia, alla quale \nfu dato il fonte battesimale con il titolo di priora \nindipendente da ogni pieve. \nE chiesa di antica struttura e conta 226 abitanti.",
    "original_title": "CANTALENA",
    "byte_offset": 249161
  },
  {
    "context": "in Val di Serchio.",
    "title": "CANTIGNANO",
    "body": "– Vedere ABBADIA \ndi CANTIGNANO.",
    "original_title": "CANTIGNANO",
    "byte_offset": 847424
  },
  {
    "context": "nella Maremma di Orbetello, nella Valle della Fiora.",
    "title": "CAPALBIACCIO",
    "body": "È un’antica rocca di Capalbio, di cui \nrestano appena poche vestigia con una torre semidiruta \nsulla sommità di un poggio a 5 miglia toscane a libeccio \ndell’attuale castello di Capalbio e altrettante a greco di \nAnsedonia. – Vedere CAPALBIO.",
    "original_title": "CAPALBIACCIO",
    "byte_offset": 2039961
  },
  {
    "context": "(Caput album o Campus albus) nella Valle della Fiora.",
    "title": "CAPALBIO",
    "body": "Castello già capoluogo di Comunità, posto in \npoggio a circa 400 braccia sopra il livello del \nMediterraneo, attualmente riunito alla Comunità e \nGiurisdizione di Manciano, da cui è per la via rotabile 14 \nmiglia toscane a ostro-libeccio con pieve (S. Niccolò) \nnella Diocesi di Sovana, già di Castro o Acquapendente, \nCompartimento di Grosseto. \nÈ un castello cinto di doppie mura con una sola porta e \nuna sola strada, la quale gira intorno al paese, con una \npiccola piazza avanti la chiesa parrocchiale, vicino alla \nquale è la rocca. \nFuori del castello vi è un borgo che un dì era \nfiancheggiato da una sessantina di case, al presente \nrovinate, o disabitate, o ridotte a uso di stalle e di fenili. \nL’origine di questo paese, il cui nome sembra derivare dai \ncandidi alabastri che ricuoprono i fianchi del suo poggio, \nsi nascondono nell’oscurità dei secoli anteriori al mille. \nSe fosse autentica la donazione di Carlo Magno alla Badia \ndi S. Anastasio alle tre fontane (ad Aquas Salvias) \nripetuta in tempi più moderni in caratteri di bronzo sulla \nfacciata della Basilica di S. Paolo presso Roma, e in mille \ncarte da cento scrittori ricopiata e sparsa, noi dovremmo \nriportare la più antica memoria di questo castello al secolo \nVIII. Imperocchè esso entra in quel numero di quei tanti \npaesi e distretti insieme con l’Ansedonia (gli avanzi \ndell’antica città di Cosa) generosamente compartiti dal \nFranco conquistatore ai monaci della preaccennata Badia. Al quale monastero di Cistercensi una sì bella regalìa di \nsecolo in secolo con brevi di pontefici fu convalidata. Dai \nmonaci passò Capalbio con tutto il suo contado in potere \ndei conti Aldobrandeschi di Sovana, mediante un annuo \ntributo, che continuarono a pagare i Conti Orsini loro \neredi e successori, e dopo essi la Repubblica di Siena; \nsebbene inquietati spesse volte questa e quelli da disdette, \nliti, proteste, e pretensioni nuove. – Vedere \nORBETELLO. \nFrattanto il Comune di Capalbio accomunava i suoi \ninteressi con la potenza maggiore dei Senesi, coi quali, \nnel principio del secolo XIV, prese a intavolare dei trattati \ndi commercio e di accomandigia; sino a che nel 1355, e  di \nnuovo nel 1416, Capalbio con tutto il suo distretto fu \ndichiarato contado senese con l’onere di un piccolo censo \nannuo e di un palio di seta del valore di lire 40 da \npresentarsi a Siena per S. Maria di Agosto. (ARCH. DIPL. \nSEN. Kaleffo nero.) \nGli ultimi statuti di Capalbio esistenti alle Riformagioni \ndi Siena furono sanzionati dal governo nel 1655. \nIl vasto territorio di Capalbio occupa una serie di poggi \nsparsi di oliveti e di vigne con un’estesissima pianura \nvestita di pingui pascoli, di macchie basse e di alto fusto \nformate di sughere, cerri, querci, lecci, sondri e marruche, \nche vanno di giorno in giorno a essere diradati per ridurre \nquei piani a coltura. – Vedere MANCIANO Comunità. \nL’aria in questo luogo è malsana, e passa per uno dei \npeggiori della Maremma, ricevendo di faccia lo scirocco \npregno dei vapori palustri di Macchia tonda situata presso \nil litorale  davanti al lago di Burano. \nLa parrocchia di Capalbio nel 1640 contava 200 abitanti; \nnel 1745 era ridotta a 152; e nel 1833 aveva 202 abitanti.",
    "original_title": "CAPALBIO",
    "byte_offset": 2040284
  },
  {
    "context": "in Val di Bisenzio.",
    "title": "CAPALLE",
    "body": "Borgata con parrocchia \n(SS. Quirico e Giuditta) nel piviere Comunità \nGiurisdizione, e circa miglia toscane 1 e 1/2 a settentrione \ndi Campi, Diocesi e Compartimento di Firenze, da cui \nresta 8 miglia toscane a maestro \nRisiede in mezzo a un’ubertosa e popolata pianura sullo \nsbocco del fosso Marinella nel Bisenzio, alla sponda \nsinistra di questo fiume, e poco lungi dalla strada Regia di \nPrato, dalla quale città è appena 3 miglia a scirocco. \nEbbe nome di castello da una casa torrita di proprietà dei \nvescovi di Firenze, che nei primi secoli dopo il mille \nebbero signoria e tennero in Capalle per loro conto un \ngiusdicente o rettore. \nQuanto fosse abitata sin d’allora cotesta contrada lo dà a \ndivedere un registro degli uomini di Capalle, allorché, nel \n1231, questi giurarono di essere tributari di Arrigo \nForaboschi vescovo fiorentino. (LAMI, Mon. Eccl. Flor.) \nIl castello di Capalle fu inutilmente battagliato nel 1266, \ndal Conte Guido Novello capitano dei Ghibellini, mentre \nsi ritirava da Firenze contro lui sollevata. (G. VILLANI, \nCronic.). È noverato nella bolla d’oro fra i castelli della \nValle di Bisenzio che sostenevano le parti dell’Impero \nsotto Carlo IV. \nA poca distanza da Capalle sulla strada Regia pratese \nhavvi la villa, detta la Torre, dei marchesi Corsi di \nFirenze. \nLa parrocchia de’SS. Quirico e Giuditta a Capalle, di \ncollazione dell’arcivescovo di Firenze, fu decorata del \n\ntitolo di prepositura con battistero. Essa è la prima fra le \nparrocchie comprese nel plebanato di Campi. - Vedere  \nCAMPI, Comunità. \nLa parrocchia di Capalle nel 1551 aveva 451 abitanti; nel \n1745 ne conteneva 520; mentre nel 1833 contava 712 \nabitanti.",
    "original_title": "CAPALLE",
    "byte_offset": 2043606
  },
  {
    "context": "",
    "title": "CAPANNA delle GUARDIE",
    "body": "Dogana di frontiera di terza \nclasse dipendente dalla dogana di Palazzuolo, \nDipartimento Doganale di Firenze. – Si trova sulla strada \nmulattiera che da Palazzuolo per l’Appennino di \nFaggiuola guida nella Valle del Santerno e di là a Castel \ndel Rio e Imola.",
    "original_title": "CAPANNA delle GUARDIE",
    "byte_offset": 2045338
  },
  {
    "context": "nell’Appennino di Verghereto.",
    "title": "CAPANNE (LE)",
    "body": "Casale \npresso il diruto castello della Rocchetta nella valle del \nfiume Para, influente del Savio, parrocchia di S. Giovanni \nBatista alla Cella di S. Alberico, Comunità, Giurisdizione \ne 7 miglia toscane a grecale di Verghereto, Diocesi di \nSarsina, Compartimento di Arezzo. – Vedere CELLA di \nS. Alberico, e ROCCHETTA di VERGHERETO.",
    "original_title": "CAPANNE (LE)",
    "byte_offset": 2045632
  },
  {
    "context": "nella Valle dell’Ombrone senese.",
    "title": "CAPANNE DI CIVITELLA",
    "body": "– Vedere CAPANNELLE.",
    "original_title": "CAPANNE DI CIVITELLA",
    "byte_offset": 2046021
  },
  {
    "context": "nella Valle del Serchio.",
    "title": "CAPANNE (LE) di GARFAGNANA",
    "body": "Casale con parrocchia (S. Jacopo) cui è annessa \nla cappellania curata dell’Isola Santa, già filiale della \npieve di Careggine allorchè questa contrada apparteneva \nal governo e Diocesi di Lucca; attualmente nella \nComunità di Careggine, Giurisdizione di Camporgiano, \nDiocesi di Massa ducale, Ducato di Modena. \nRisiede sul dorso dell’Alpe Apuana fra il Monte \nAltissimo e la Penna di Sombra. \nLa parrocchia di S. Jacopo delle Capanne conta 152 \nabitanti. – Vedere ISOLA SANTA",
    "original_title": "CAPANNE (LE) di GARFAGNANA",
    "byte_offset": 2046106
  },
  {
    "context": "nel Valdarno inferiore.",
    "title": "CAPANNE (LE) DI MONTOPOLI",
    "body": "Borghetto con villa signorile sulla strada Regia \npisana nella Comunità e un miglio toscano a maestro di \nMontopoli, Giurisdizione di Castelfranco dì sotto, Diocesi \ndi S. Miniato, già di Lucca, Compartimento di Firenze. \nGiace sull’altipiano delle colline che propagansi a \nponente del borgo di S. Romano, fra il torrente Vaghera  e \nil fiumiciattolo Cecinella. \nLa memoria più antica fino a noi pervenuta di questo \nluogo mi sembrò trovarla in un placito della Contessa \nMatilda, dato in Pisa li 4 marzo 1074, a istanza dell’abate \ndel monastero di S. Ponziano di Lucca contro alcuni \nnobili di Sanminiato, i quali ritenevano di proprietà del \npreaccennato luogo pio diverse terre poste nel distretto \nSanminiatese et prope Vergarum (forse il torrente \nVaghera) et campus in loco CAVANE, et campora in via \nde Arno etc. (FIORENTINI, Memorie della C. Matilda). \nAnco in un diploma di Guelfo marchese di Toscana \nspedito nel 1160 a favore della chiesa di S. Frediano di \nLucca si fa menzione di un ospizio in loco Cavane, nel Val d’Arno inferiore. \nSe il Cavane qui sopra designato fosse una corruzione \ndella parola Lavane, luogo dove fu una pieve riunita a \nMonte Castello, e un piccolo padule omonimo, o seppure \ndebba tenersi per le Capanne in questione, lascio agli \neruditi il decifrarlo. \nContigua al Borghetto delle Capanne havvi la villa \nsignorile dei marchesi Pucci di Firenze con un elegante \noratorio pubblico fatto erigere dall’attuale proprietario \ncanonico Giuseppe Orazio Pucci.",
    "original_title": "CAPANNE (LE) DI MONTOPOLI",
    "byte_offset": 2046652
  },
  {
    "context": "nella Valle dell’Albegna. ",
    "title": "CAPANNE DI SATURNIA",
    "body": "Villaggio con antica parrocchia plebana intitolata alla \nVisitazione di Maria, nella Comunità Giurisdizione e 9 \nmiglia toscane a settentrione di Manciano, Diocesi di \nSovana, Compartimento di Grosseto. \nÈ situato a sinistra del fiume Albegna circa 3 miglia \ntoscane a grecale di Saturnia sulla pendice occidentale di \nun orrido selvoso poggio con vestigie di antichi edifizj, \nfra i quali diversi grandiosi archi per acquedotti o altro \nche fosse, attualmente denominati, le murelle. \nLa parrocchia delle Capanne di Saturnia conta 247 \nabitanti.",
    "original_title": "CAPANNE DI SATURNIA",
    "byte_offset": 2048228
  },
  {
    "context": "detto anche Monte Campana nell’Isola d’Elba.",
    "title": "CAPANNE o CAPANE (MONTE)",
    "body": "È il monte più elevato \ndell’isola, e la di lui sommità trovasi a 1745 braccia sopra \nil livello del mare. Esso costituisce con li suoi contrafforti \nla parte occidentale dell’Elba fra il golfo di Campo e \nquello di Procchio, ed è per la maggior parte coperta da \nrocce granitiche e cristalline. – Vedere MANCIANA, \nComunità.",
    "original_title": "CAPANNE o CAPANE (MONTE)",
    "byte_offset": 2048831
  },
  {
    "context": "nella valle dell’Ombrone senese. ",
    "title": "CAPANNELLE",
    "body": "Mansione antica sulla strada Regia grossetana fra Fercole \ne Paganico, già nota sotto nome di Capanne di Civitella \ndell’Ardenghesca perché compresa nel distretto di questo \ncastello, che è 2 miglia circa a occidente. – Era albergo \nsin dal secolo XV, siccome apparisce da un istrumento del \n1473 spettante alla Badia Ardenghesca. (ARCH. DIPL. \nFIOR.)",
    "original_title": "CAPANNELLE",
    "byte_offset": 2049249
  },
  {
    "context": "in Val d’Ambra.",
    "title": "CAPANNOLE",
    "body": "Borgata, un dì castello, \ncon antica pieve (SS. Quirico e Giuditta) sulla strada \nprovinciale di Val d’Ambra, nella Comunità \nGiurisdizione e 3 miglia toscane a ostro di Bucine, \nDiocesi e Compartimento d’Arezzo. \nIn questo borghetto sorto probabilmente da poche \ncapanne, da cui derivò il suo nome diminutivo, ebbero \ngiurisdizione nei primi secoli dopo il mille, al pari che in \naltri vicini castelletti, i monaci di S. Maria d’Agnano, i \nquali, nel giugno del 1350, si diedero sotto \nl’accomandigia della Repubblica fiorentina. – Vedere \nABAZIA DI AGNANO. \nAllo stesso Capannole appartiene un sigillo illustrato dal \nManni, rappresentante una capanna presso un fortilizio \ncon le parole intorno S.° DEL CHOMUNE DI CAPANOL.  \nLa sua pieve, nel 1751, fu dichiarata arcipretura. Sono \nsuffraganee della medesima alternativamente con la più \nmoderna pieve di S. Leolino le 9 infrascritte parrocchie; \n1. S. Sebastiano a Castiglione Alberti; 2. S. Martino a \nMontozzi; 3. S. Croce alla Ginestra; 4. S. Michele a  \nPergine; 5. S. Pancrazio d’Ambra, 6. S. Donato a Pogi; 7. \nS. Michele a Duddova; 8. S. Maria d’Ambra; 9. S. Lucia a \nLevanella. \nLa parrocchia de’SS. Quirico e Giuditta a Capannole \nconta 290 abitanti.",
    "original_title": "CAPANNOLE",
    "byte_offset": 2049660
  },
  {
    "context": "(Capannule) in Val d’Era.",
    "title": "CAPANNOLI",
    "body": "Villaggio già \ncastello formato di due borgate, capoluogo di Comunità \ncon pieve abbaziale (S. Bartolommeo) nella Giurisdizione \ndi Pontedera, che è 7 miglia toscane a maestro, Diocesi di \nSanminiato, già di Lucca, Compartimento di Pisa. \nÈ un bellissimo villaggio situato sul ripiano di un’umile \ned amena collina decorato da nobili e cospicue abitazioni,  \ntraversato da spaziose vie, un terzo di miglio dalla ripa \nsinistra dell’Era, davanti alla strada Regia che da Volterra \nguida per Ponsacco a Pontedera e a Pisa, nel grado 28° \n20′ 5″ di longitudine, 43° 35′ 2″ di latitudine, 14 miglia \ntoscane a libeccio di Sanminiato, 18 a settentione-maestro \ndi Volterra, 20 a scirocco-levante di Pisa. \nL’origine di Capannoli sembra che rimonti ai secoli \nlongobardici, poiché sino d’allora esisteva altra consimile \nborgata (Capannori) nelle vicinanze di Lucca; e a quello \ndi Val d’Era riferiscono due istrumenti dell’archivio \narcivescovile di Lucca sotto gli anni 843 e 1051. È \nquest’ultimo una promessa fatta da Giovanni vescovo \nlucchese ai fratelli Ugo e Teudicio figli del b.m. del conte \nTeudici (della Gherardesca) di non fare alcuna \ncomposizione senza loro consenso con il Conte Guido, \nfiglio del fu conte Teudici, zio dei sunnominati. Actum \ninfra castello illo qui dicitur Rustica prope Castello veclo \nde Capannule. Che in questo caso si tratti del Capannoli \ndi Val d’Era, e non già del Capannori nel piano orientale \ndi Lucca, lo dà a vedere il luogo dove fu rogato quell’atto, \ninfra castello Rustica, poiché questa bicocca esisteva fra \nCasanuova e Capannoli (Vedere RUSTICA). \nIn aggiunta a ciò servono di conferma i documenti che \nseguono. Il 1° di essi è una cessione di giuspadronato \ndella chiesa di S. Stefano a Sojana fatta nel 1059 a favore \ndella mensa vescovile, actum loco et finibus Capannule \nprope ipso castello . Il 2° riferisce a quel conte Guido del \nfu conte Guido (della Gherardesca), contro il quale \nRogerio vescovo di Lucca reclamò e ottenne dalla \ncontessa Matilda, (li 14 giugno 1099) l’investitura della \nterza parte del castello di Capannoli posto infra \nComitatum Lucense, prope Camullianum, castello che il \nconte Guido di lui padre aveva dato in pegno al vescovato \ndi Lucca. (FIORENTINI, Memor. di Matilda). Serve a \nconforto della stessa sentenza un atto del 1102, allorché i \nconti Ugo e Ranieri consanguinei di detto conte Guido, \nstando in Capannoli, fecero solenne promessa a certe \ncondizioni, di non contrastare al vescovo lucchese la terza \nparte del castello e corte di Capannole. La qual corte fu \nconfermata a qui prelati con amplissimi privilegi dagli \nimperatori Arrigo VI nel 1194, da Ottone IV nel 1209, e \nda Carlo IV nel 1355. (MEMOR. LUCCH. T. III e IV) \nAltri magnati di origine longobarda dominavano intorno \nal mille nei contorni di Capannoli. Uno dei quali fu il marchese Alberto figlio del marchese Opizzo che, nel \n1061, mentre abitava in Casalmaggiore di Lombardia, \nsegnò un atto di donazione a favore della Badia di \nPoggibonsi, cui lasciò vari possessioni e giuspadronati \nereditati dal padre nei contadi di Lucca, di Pisa e di \nVolterra. Nel numero delle quali possessioni si notano i \nfondi che quel marchese aveva a Capannoli, a Forcoli, a \nPeccioli, a Cesana, ec. (MURAT. Ant. M. Aevi) \nDi un Ugolino che donò nel 1110 alla badia di Fucecchio \nalcune terre poste in Capannoli delle colline pisane, fa \nmenzione una carta dell’archivio arcivescovile di Lucca, \ndove si conservano altre membrane del 1119, 1175, e \n1198 relative allo stesso castello. La prima di esse tratta di \nuna permuta di beni tra il vescovo di Lucca e Ugo abate \ndella badia di Serena, che cedé al primo molti beni dal suo \nmonastero posseduti infra castellum Colle Carelli, et in \nloco Laviano, et infra castellum de Furcule, Capannoli, et \ninfra curtem de San Petro, de Morrona, etc. – La seconda \nmembrana ci richiama alla pace stabilita nel 1175 per la \nmediazione dell’imperatore Federico I fra i Pisani e i \nLucchesi; in virtù della quale i Lucchesi ritornarono al \npossesso delle pievi di Miliano, Tripallo, Triana, \nSovigliana, di Padule, di Aqui e di Piano (Appiano) coi \ncastelli di Ceule, Santo Pietro, il Castellare di Capannoli \nMonte Culacio, la curia di Sojana, i castelli di Alica, di \nMonte Castello, infine di tutti i luoghi di Val d’Era stati \noccupati dai Pisani durante la guerra. – La terza è un lodo \ndegli arbitri eletti da Guido vescovo di Lucca da un lato, e \nda Ugo conte di Capannoli  dall’altro sulla lite vertente fra \nle dette parti relativamente alla giurisdizione e dominio \ndel sunnominato castello. Su di che venne deciso, essere il \ndiritto di possesso a metà per ciascuna delle due parti \nlitiganti. \nColl’andare dei tempi essendo variate le bisogne, anco \nquesto villaggio videsi cambiare più volte di padroni; \npoiché nei secoli XIII e XIV la potente famiglia pisana \nde’Gambacorti teneva signoria in Capannoli, già caduto \nsotto il libero dominio della Repubblica pisana; alla quale \nlo tolse per breve tempo (nel 1348) l’oste fiorentina, e \nquindi più ferma mente nel 30 ottobre 1406, in forza della \ncapitolazione della città di Pisa e suo contado. Fra i \ncapitoli della sua resa fu stabilito che a Giovanni \nGambacorti, invece di Forcoli, Treggiaja, Montecchio, \nCapannoli , ed altri luoghi di Val d’Era che possedeva, si \ndesse la Terra e distretto di Bagno in Romagna. (AMMIR.  \nStor. fior. lib. XVII). \nSi è veduto qui sopra che, all’anno 1051, Capannoli era \ngià chiamato Castelvecchio, mentre nel 1275 venne \ndesignato con l’epiteto di Castellare, quasi per indicare, \nche la sua rocca o torre era a quel tempo rovinata. Ma \navvegnachè alcuni statuti speciali di Capannoli, redatti nel \n1420, trattano della conservazione delle mura di quel \ncastello, vi è ragione di credere che esso non fu mai \ndiroccato, o che nel 1420 era già stato riedificato. \nComecchè sia il punto più elevato di Capannoli, dove \nsignoreggia la grandiosa villa dei marchesi Pucci, ora \nde’Baciocchi, porta tuttora la particolare denominazione \ndi Castello, forse perché ivi fu la rocca, cangiata in \nabitazione dai Gambacorti. Gli avanzi delle antiche mura, \nsulle quali è costruita la villa e i suoi sotterranei, stanno a \nconferma di ciò, tanto più che come Castello  si trova \nquesta fabbrica designata in un contratto del 16 aprile \n1366. \nNon meno di altre sei nobili ville figurano nei contorni di \nCapannoli. Quella detta la Torre fu dell’antica famiglia \nUpezzinghi, poi Lanfreducci. Essa risiede più in basso \npresso la strada maestra, dove figura la bella villa dei \nnobili pisani Bergighelli stata onorata, nell’aprile del \n1773, dalla visita di Leopoldo I, rammentata al passeggere \nda un’iscrizione esistente sopra la porta maggiore. \nContiguo alla villa più alta de’Pucci vi è altro resedio dei \nsignori Borghini di Pisa alienato dalla famiglia Pucci, con \nl’annesso oratorio di S. Andrea. \nEra questo in origine la parrocchia di Capannoli, \nsuffraganea della distrutta pieve di Padule, situata sulla \nripa destra dell’Era di rimpetto a Capannoli in luogo detto \nora la Pievaccia. \nIl popolo di Capannoli dopo che da una escrescenza \ndell’Era fu abbattuta la pieve di Padule, fece istanza ed \nottenne dal vescovo di Lucca, con decreto del 12 agosto \n1385, di fabbricare una chiesa sotto l’invocazione di S. \nBartolommeo, e di trasferirvi i diritti della distrutta pieve \nmatrice, con aggregare alla nuova la parrocchia de’SS. \nAndrea e Lucia di Capannoli, a condizione di pagare al \nvescovo di Lucca l’annuo tributo di once sei di zafferano. \n(ARCH. ARCIV. LUCCH.) \nLa nuova chiesa, compita nel 1398, conservò il titolo di \npieve sino al 1631, anno in cui il suo pievano (Lorenzo \nBorghini di Pisa) non senza generoso dispendio, impetrò \nda Urbano VIII per sé e i suoi successori il titolo di abate. \nFinalmente nel 1779 fu aggiunta all’abazia di Capannoli \nanche la prioria di Collegalli (luogo intermedio fra \nSanminiato e Palaja) il rettore della quale fu per tal effetto \ndichiarato vicario. – Vedere COLLEGALLI. \nComunità di Capannoli . – L’estensione territoriale di \nquesta Comunità occupa una superficie di 6541 quadrati \ndai quali sono da detrarre 374 per corsi d’acqua e strade. \nComprende in tutto una popolazione di 2380 abitanti a \nragione di 310 abitanti per ogni miglio quadrato di suolo \nimponibile. \nConfina con cinque Comunità. Ha dal lato di ostro-\nscirocco e poscia in parte a ponente la Comunità di \nTerricciola, a partire dalla sinistra del fiume Era, là dove \nconfluisce il borro Rosciano, il quale rimonta nella \ndirezione da grecale-levante a libeccio sino a che entra in \nquello di Boccanera , che poscia oltrepassa presso la \nstrada maestra che da Terricciola passando per Morrona \nconduce a Santo Pietro. Qua volgendo per poco la fronte a \nostro prende a percorrere il borro Migliarino, e quindi \nentra in quello del Botrone, dove piega verso ponente e di \nlà per la via rotabile che viene da Cevoli, scende nel \nfiume Cascina. Costà trova dal lato opposto del fiume la \nComunità di Lari, che costeggia l’alveo medesimo sino \nallo sbocco della Cascionella, detta di Santo Pietro. A \nquesto punto il territorio di Capannoli si scosta dal fiume \nlasciando a ponente la Comunità di Lari e confinando a \ncon quella di Ponsacco, da primo mediante la \nCascianella, preaccennata, che presto lascia \nall’incrociatura della via che conduce a Camugliano, la \nquale da poi percorre fino a che trova la Cascianella  di \nSolaja contra la di cui corrente si dirige per entrare nel \nborro del Marchesato, e con esso nel fiume Era. Varcata \nla sponda destra di questo fiume ne seguita per mezzo \nmiglio il corso sino alla confluenza del Roglio, il cui alveo serve di limite dal lato settentrionale e poi a grecale \ncon la Comunità di Palaja sino allo stradone del Riccardi. \nCon questo da levante a ponente drizzando il cammino \nritorna nell’Era di fianco alla Comunità di Peccioli, che \nl’accompagna mediante lo stradone stesso e la strada \nmaestra di Peccioli nel greto del fiume che trapassa per \nrisalire dal lato opposto sino alla confluenza del Rosciano, \ndove ritrova a confine la Comunità di Terricciola. \nFra i maggiori corsi di acqua che attraversano o \ncosteggiano il territorio comunitativo di Capannoli, si \nconta come primo il fiume Era, che lo percorre per il \ntragitto tortuoso di 4 in 5 miglia; in secondo il fiume \nCascina che ne lambisce i confini per circa un miglio; \nsuccede per terzo il torrente Roglio che lo fiancheggia a \ngrecale-settentrione per il corso di 3 in 4 miglia. \nFra le strade rotabili e ottime oltre la Regia Volterrana, \ndenominata delle Saline, alla sinistra dell’Era molte sono \nquelle comunitative che in varie direzioni passano nel \nterritorio in questione; ragione per cui la contrada di \nCapannoli è riguardata come la parte più deliziosa delle \npisane colline. \nTali sono le strade che da Capannoli guidano a Santo \nPietro, a Morrona e di là a Terricciola; la strada che va a \nCamugliano e Ponsacco; quelle che si diramano da santo \nPietro, una delle quali per la villa di S. Martino, da dove \nun ramo rimo nta e un altro riscende il fiume Cascina; e \nfinalmente una che per Piè di Villa comunica con altre in \nvarie direzioni, ec. \nNon vi sono monti in questa contrada formata tutta di \numili colline di mattajone (marna cerulea) e di tufo \ngiallognolo, zeppi questo e quello di conchiglie fossili \nbivalvi e univalvi di origine marina. – Vedere COLLINE \nPISANE. \nLa più elevata sommità di questo territorio mi parve \nessere il poggetto sopra santo Pietro, denominato \nBelvedere dall’amena veduta che ivi si gode sopra varie \ncollinette, valloncelli e paesi intorno all’Era, al fiume \nCascina sino al Monte Pisano. \nNelle piccole valli intermedie e nelle pianure passeggiate \ndai torrenti e dai fiumi, il suolo è coperto da terreni \ndepositati dalle acque correnti o pluviali. \nSono in generale terre molto fertili in granaglia, in vino, \nin olio, in gelsi e in ogni genere di frutti. Mancano i \nboschi di alto fusto, non i prati naturali e artificiali, perché \ncostà si molto bestiame vaccino, sia da frutto sia da \nlavoro, di cui ogni podere è assai ben corredato. \nTrovasi a un quarto di miglio a ponente di Capannoli una \nbella chiesa sotto il titolo di SS. Annunziata, detta \nanticamente S. Maria a Urbano o il Romitorio. Fu \nrimodernata nel 1714 col disegno dell’architetto \nFrancesco Melani di Pisa. \nIn essa riposano le ceneri del cel. prof. Pascasio Giannetti \ndi Albiano, che morì in Capannoli nel 20 giugno 1742 in \netà di anni 84. \nSi crede che traesse i natali con il cognome da Capannoli \nGiuseppe di Francesco Capannoli, stato medico insigne e \nprofessore di filosofia nell’Università di Pisa dove nel \n1598 morì. Alla stessa famiglia appartenne Adriano di \nLorenzo, altro professore di giurisprudenza di qualche \nrinomanza. \nCapannoli per la giurisdizione civile e criminale dipende \ndal Vicario Regio di Pontedera, ove esiste la cancelleria \nComunitativa, l’ingegnere di Circondario, e l’Ufizio di \nEsazione del Registro. La Conservazione dell’Ipoteche è a \nVolterra, la Ruota a Pisa. \n \nPOPOLAZIONE della Comunità di CAPANNOLI a tre \nepoche diverse \n \n- nome del luogo: CAPANNOLI e Solaja, titolo della \nchiesa: S. Bartolommeo (Pieve Abbaziale), abitanti del \n1551: n° 277 (Capannoli) e n° 125 (Solaja), abitanti del \n1745: n° 621, abitanti del 1833: n° 1060 \n- nome del luogo: Santo Pietro, titolo della chiesa: S. \nPietro (Prepositura), abitanti del 1551: n° 375, abitanti \ndel 1745: n° 646, abitanti del 1833: n° 1050 \n- totale abitanti del 1551: n° 777 \n- totale abitanti del 1745: n° 1267, \n- totale abitanti del 1833: n° 2110 \n \nFrazioni di popolazioni provenienti da parrocchie di altre \nComunità \n \n- nome del luogo: Alica, titolo della chiesa: S. Maria \nAssunta, comunità cui appartiene: Palaja, abitanti che \nspettano al territorio di Capannoli: n° 19 \n- nome del luogo: Camugliano, titolo della chiesa: S. \nFrediano, comunità cui appartiene: Ponsacco, abitanti che \nspettano al territorio di Capannoli: n° 20 \n- nome del luogo: Forcoli, titolo della chiesa: S. Frediano, \ncomunità cui appartiene: Palaja, abitanti che spettano al \nterritorio di Capannoli: n° 127 \n- nome del luogo: Treggiaja, titolo della chiesa: S. \nBartolommeo, comunità cui appartiene: Palaja, abitanti \nche spettano al territorio di Capannoli: n° 14 \n- nome del luogo: Villa Saletta, titolo della chiesa: SS. \nPietro e Michele, comunità cui appartiene: Palaja, abitanti \nche spettano al territorio di Capannoli: n° 90 \n- totale abitanti  che spettano al territorio di Capannoli: n° \n \n- Totale della popolazione nell’anno 1833: abitanti n°",
    "original_title": "CAPANNOLI",
    "byte_offset": 1303973
  },
  {
    "context": "nella valle del Serchio in Garfagnana.",
    "title": "CAPANNE e OSPEDALETTO DI SILLANO",
    "body": "Due piccoli Casali con \ncappella annessa alla parrocchia e Comunità di Sillano, \nnella Giurisdizione e circa 8 miglia toscane a settentrione \ndi Camporgiano, Diocesi di Massa ducale, già di Luni-\nSarzana, Ducato di Modena. \nTrovansi presso al giogo dell’Appennino detto \nl’Ospedaletto, a contatto dell’Alpe di Mommio, e sotto il \nvarco che divide la valle del Serchio da quella della \nSecchia, la Toscana dalla Lombardia. – Vedere \nSILLANO. \nLa cura delle Capanne e Ospedaletto di Sillano conta 171 \nabitanti.",
    "original_title": "CAPANNE e OSPEDALETTO DI SILLANO",
    "byte_offset": 2065804
  },
  {
    "context": "in Val di (ERRATA : Nievole) Chiana. ",
    "title": "CAPANNONE",
    "body": "Dogana di frontiera di terza classe dipendente da quella di \nValiano nel Dipartimento Doganale di Firenze. –  \n(ERRATA: È un luogo di sbarco) Avvi pure altro Capannone, luogo di sbarco nel canal maestro \ndell’Usciana sul lembo settentrionale del padule di \nFucecchio, nella parrocchia di Ponte Buggianese, \nComunità, Giurisdizione e 4 miglia toscane a scirocco del \nBorgo Buggiano, Diocesi di Pescia, Compartimento di \nFirenze.",
    "original_title": "CAPANNONE",
    "byte_offset": 1559341
  },
  {
    "context": "(Capannole) nel Lucchese.",
    "title": "CAPANNORI",
    "body": "Borgata spicciolata nel piano orientale di Lucca, capoluogo di \nComunità e di Giudicatura con parrocchia (S. Quirico) nel \npiviere di Lunata, Diocesi e Ducato di Lucca. \nÈ situata in mezzo alla più vaga e spaziosa campagna del \nterritorio Lucchese, fra l’antica via Francesca e la nuova \nstrada Regia pesciatina, nel grado 28° 15′ di longitudine e \n48° 51′ di latitudine; 4 miglia toscane a levante di Lucca, \n7 a libeccio di Pescia e 16 a grecale di Pisa. \nA questo luogo, che esisteva sino dal secolo ottavo, ci \nrichiama un documento dell’anno 745, allorché un prete \nlombardo, pellegrinando si recò dalle parti transpadane \ninsieme con la di lui compagna (presbitera) in Toscana \nper stabilire il domicilio in finibus Lucensis loco dicto \nCapannole, dove fondò una cappella e un ospizio sotto \nl’invocazione di S. Quirico, titolo che conservò sempre la \nchiesa parrocchiale di Capannori. (MEMOR. LUCCH., T. \nIV) \nCapannori non offre alcun chè di interessante per il \nmateriale né per la storia civile; mentre la sua estesa \nComunità racchiude luoghi segnalati sotto varj rapporti. \nComunità di Capannori. – Sebbene il territorio \ncomunitativo di Capannori non sia stato ancora \nesattamente misurato, esso sembra il più vasto, il più \npopolato e il più fruttifero di tutto il Lucchese, seppure si \neccettui quello della capitale; stanteché si estende da ostro \na settentrione circa 12 miglia toscane in linea retta, cioè \ndal versante orientale del Monte Pisano fino alla sommità \ndelle Pizzorne: mentre nell’opposta direzione s’innoltra \nnel lago di Sesto, che abbraccia per metà con Bientina, e \ndi là arriva sino all’alveo dell’Ozaretto, fra Lucca e \nLunata, in una linea da levante a ponente da 6 a 7 miglia. \nNel 1832 vi si contavano 31431 abitanti, divisi in 43 \nsezioni, e 42 parrocchie. \nConfina con 8 Comunità, 3 del Ducato di Lucca e 5 del \nGranducato; a levante-grecale con la Comunità lucchese \ndi Villa Basilica, a settentrione con quella de’Bagni, a \nponente con il suburbio di Lucca, a ostro con la Comunità \ngranducale di Calci, a scirocco con quelle di Vico Pisano \ne di Bientina, a levante con le Comunità di Castelfranco e \ndi Montecarlo. \nFra i punti più elevati compresi o contigui al territorio in \nquestione havvi quello del monte Pizzorna, o delle \nPizzorne, la cui cima ha dato al chiarissimo professor \nInghirami 1587,3 braccia fiorentine sopra il livello del \nMediterraneo, mentre l’egregio prof. Michele Bertini, che \nsi è compiaciuto parteciparmi i resultamenti di vari punti \ntrigonometrici da esso lui eseguiti, ha riscontrato che la \ncima delle Pizzorne, alla cresta di Pietra Pertusa  si alza \nsopra il livello del mare 1642,4 braccia lucchesi. La quale \nmisura confrontata con quella del braccio fiorentino, sta \ncome 0,5905 a 0,5836, preso per tipo il metro francese. \nL’altra sommità trovasi sul Monte Pisano, a confine col \nterritorio di Capannori sulla cima del Monte Serra, punto \nsegnalato dall’astronomo fiorentino a 1569 braccia \nfiorentine sopra il livello del Mediterraneo. \nIl maggior corpo d’acqua che occupa il territorio \ncomunitativo di Capannori è la metà del lago di Bientina, \nche, nella parte settentrionale spettante al Ducato \nLucchese, conserva l’antico nome di Lago di Sesto, per \nessere la sua gronda sei miglia distante da Lucca. \nQuesta porzione abbraccia circa sei miglia quadrate con \nun contorno palustre soggetto a crescere o diminuire a \nseconda delle meteore. – Vedere LAGO DI BIENTINA. \nDal lato che tocca il territorio lucchese i maggiori \nimmissarj del lago sono i torrenti di Fossa nuova, di \nLeccio e di Rogio. Una più copiosa affluenza di acque \ndoveva esso ricevere nei tempi antichi, sia che i monti \ndelle Pizzorne e quello Pisano fossero rivestiti di selve più \ndi quello che oggi nol sono, o piuttosto, che la \nlivellazione del piano fra il Serchio e il lago conservasse \nnella direzione di quest’ultimo una più sensibile \npendenza. \nLo dimostra la poca inclinazione dell’Ozzari verso il \nSerchio ad onta dei provvedimenti idraulici che ve lo \ndirigono; lo fa vedere il Serchio medesimo, allorché nei \ncasi di piene trabocca le sue acque nel piano orientale di \nLucca; e finalmente lo prova il vano tentativo adoperato \nnel 1430, da Filippo Brunellesco per allagare con le acque \ndel Serchio quella città, quando invece restò da esse \nsommerso il campo de’Fiorentini a Pontetetto e a \nTreponzio nel piano di Capannori. – Vedere OZZARI e \nSERCHIO. \nTre grandi strade attraversano il territorio di Capannori, \nl’antica via Francesca, o Romea che da Lucca per \nCapannori e l’Altopascio passa l’Arno a Fucecchio; la \nstrada che si dirama dalla precedente per Bientina, e la \nRegia pesciatina con magnificenza rettificata e ampliata \ndalla principessa Elisa, per opera della quale si aprirono \nmolte vie rotabili per Marlia e altri luoghi del distretto in \nquestione. \nLa struttura e qualità del terreno che costituisce la \nsuperficie territoriale della Comunità di Capannori si \nriduce a tre specie diverse. Quello formato da rocce \nstratiformi  compatte o dai loro frammenti forma \nl’ossatura delle Pizzorne, di dove si estende nei colli di \nMarlia, di Segromigno e di Gragnano. La secoda specie \nposta dal lato del Monte Pisano appartiene a un composto \ndi rocce cristalline (verrucano) e stratiformi. Consite la \nterza in terreo di alluvione da cui è colmata la fertilissima \npianura di Compito, di Capannori e di Lunata, modello \ndell’industria agricola per la simetria dei lavori, per \nmanutensione delle fosse di scolo, per copia e varietà di \nripetute annuali raccolte: in guisa che quelle campagne \nattraversate da ampie strade rendono più vaghe e più \ndeliziose le ville sparse nel vasto distretto di Capannori. \nLe magistrature civili, economiche, amministrative e \ngiudiziarie della stessa Comunità risiedono in Lucca. \nQuesta borgata conta fra i letterati di qualche nome \nAntonio di Capannori, stato condiscepolo del Filelfo e \namico di Paolo Guinigi signore di Lucca, da cui fu inviato \nambasciatore a Venezia (MEMOR. LUCCH. T. IX). \n \nPOPOLAZIONE della Comunità di CAPANNORI \nall'anno 1832 \n - nome del luogo: Badia di Cantignano, titolo della \nchiesa: S. Bartolommeo (Cura), diocesi: Lucca, abitanti \nn° 270 \n- nome del luogo: Badia di Pozziveri, titolo della chiesa: \nS. Pietro (Rettoria), diocesi: Lucca, abitanti  n° 730 \n- nome del luogo: Camigliano, titolo della chiesa: S. \nMichele (Rettoria), diocesi: Lucca, abitanti n° 1108 \n- nome del luogo: CAPANNORI, titolo della chiesa: S. \nQuirico (Prepositura), diocesi: Lucca, abitanti n° 1820 \n- nome del luogo: Caprile, titolo della chiesa: S. Andrea \n(Rettoria), diocesi: Lucca, abitanti n° 170 \n- nome del luogo: Carraja, titolo della chiesa: S. Donato \n(Rettoria), diocesi: Lucca, abitanti n° 549 \n- nome del luogo: Castelvecchio, titolo della chiesa: S. \nAndrea (Cura), diocesi: Lucca, abitanti n° 547 \n- nome del luogo: Colle (S. Martino a), titolo della chiesa: \nS. Martino (Rettoria), diocesi: Lucca, abitanti n° 337 \n- nome del luogo: Sancolombano di Segromigno, titolo \ndella chiesa: S. Lorenzo (Pieve), diocesi: Lucca, abitanti \nn° 382 \n- nome del luogo: Compito (S. Andrea a), titolo della \nchiesa: S. Andrea (Rettoria), diocesi: Lucca, abitanti  n° \n- nome del luogo: Compito (Colle di), titolo della chiesa: \nS. Maria Assunta (Rettoria), diocesi: Lucca, abitanti n° \n- nome del luogo: Compito S. (Colognora di), titolo della \nchiesa: S. Michele (Rettoria), diocesi: Lucca, abitanti n° \n- nome del luogo: Compito (S. Genese di), titolo della \nchiesa: S. Ginesio (Rettoria), diocesi: Lucca, abitanti n° \n- nome del luogo: Compito (S. Giusto di), titolo della \nchiesa: S. Giusto (Rettoria), diocesi: Lucca, abitanti n° \n- nome del luogo: Compito (Pieve di), titolo della chiesa: \nS. Giovanni battista (Pieve), diocesi: Lucca, abitanti n° \n- nome del luogo: Coselli, titolo della chiesa: S. Lucia \n(Cura), diocesi: Lucca, abitanti n° 247 \n- nome del luogo: S. Gennaro, titolo della chiesa: S. \nGennaro (Priorato), diocesi: Lucca, abitanti  n° 1194 \n- nome del luogo: Gragnano, titolo della chiesa: S. \nNiccola (Rettoria), diocesi: Lucca, abitanti n° 1297 \n- nome del luogo: S. Cassiano di Guamo (con S. Pietro di \nGuamo e S. Quirico di Guamo), titolo della chiesa: S. \nPietro (Rettoria), diocesi: Lucca, abitanti n° 649 (insieme \na S. Quirico - Guamo) \n- nome del luogo: S. Pietro di Guamo (con S. Cassiano di \nGuamo e S. Quirico di Guamo ), titolo della chiesa: S. \nPietro (Rettoria), diocesi: Lucca, abitanti n° 649 (insieme \na S. Quirico - Guamo) \n- nome del luogo: S. Quirico di Guamo (con S. Cassiano \ndi Guamo e S. Pietro di Guamo), titolo della chiesa: S. \nQuirico (Rettoria), diocesi: Lucca, abitanti  n° 649 \n(insieme a S. Pietro - Guamo) \n- nome del luogo: Lammari, titolo della chiesa: S. Jacopo \n(Pieve), diocesi: Lucca, abitanti n° 2665 \n- nome del luogo: Lunata, titolo della chiesa: S. Frediano \n(Pieve), diocesi: Lucca, abitanti n° 881 \n- nome del luogo: Marcigliano, titolo della chiesa: S. \nPietro (Rettoria), diocesi: Lucca, abitanti  n° 210 \n\n- nome del luogo: S. Margherita, titolo della chiesa: S. \nMargherita (Rettoria), diocesi: Lucca, abitanti n° 619 \n- nome del luogo: Marlia, titolo della chiesa: S. Donato \n(Pieve), diocesi: Lucca, abitanti n° 1931 \n- nome del luogo: Massa Macinaja, titolo della chiesa: S. \nLorenzo (Rettoria), diocesi: Lucca, abitanti n° 913 \n- nome del luogo: Matraja, titolo della chiesa: S. Michele \n(Rettoria), diocesi: Lucca, abitanti n° 841 \n- nome del luogo: Paganico, titolo della chiesa: S. Maria \nAssunta (Rettoria), diocesi: Lucca, abitanti  n° 248 \n- nome del luogo: Parezzana, titolo della chiesa: S. \nGiorgio (Cura), diocesi: Lucca, abitanti n° 239 \n- nome del luogo: Petrognano, titolo della chiesa: S. \nPietro (Rettoria), diocesi: Lucca, abitanti  n° 187 \n- nome del luogo: Pieve S. Paolo, titolo della chiesa: S. \nPaolo (Pieve), diocesi: Lucca, abitanti n° 1029 \n- nome del luogo: Porcari, titolo della chiesa: S. Giusto \n(Rettoria), diocesi: Lucca, abitanti n° 2651 \n- nome del luogo: Ruota, titolo della chiesa: S. \nBartolommeo (Cura), diocesi: Lucca, abitanti n° 429 \n- nome del luogo: Segromigno, titolo della chiesa: S. \nLorenzo (Pieve), diocesi: Lucca, abitanti n° 2148 \n- nome del luogo: Tassignano, titolo della chiesa: S. \nStefano (Prioria), diocesi: Lucca, abitanti n° 723 \n- nome del luogo: Treponzio, titolo della chiesa: S. \nLeonardo (Rettoria), diocesi: Lucca, abitanti n° 151 \n- nome del luogo: Tofori, titolo della chiesa: S. Pietro \n(Vicario perpetuo), diocesi: Lucca, abitanti n° 279 \n- nome del luogo: Toringo, titolo della chiesa: S. Maria \nAssunta (Rettoria), diocesi: Lucca, abitanti  n° 315 \n- nome del luogo: Valgiano a Petrojo, titolo della chiesa: \nS. Quirico (Rettoria), diocesi: Lucca, abitanti  n° 270 \n- nome del luogo: Verciano, titolo della chiesa: SS. \nStefano e Vincenzo (Rettoria), diocesi: Lucca, abitanti n° \n- nome del luogo: Vorno, titolo della chiesa: S. Pietro \n(Pieve), diocesi: Lucca, abitanti n° 1145 \n- Somma n° 31431 \n \nLa popolazione della Comunità di CAPANNORI, nell’anno \n1744 era di n° 32595",
    "original_title": "CAPANNORI",
    "byte_offset": 2066899
  },
  {
    "context": "nel Val d’Arno sotto a Firenze.",
    "title": "CAPANNUCCIA",
    "body": "Borghetto \nlungo la strada Regia pisana. È detto a’Granatieri da una \nvilla contigua di tal nome, nel popolo della pieve di S. \nGiuliano a Settimo, Comunità della Casellina e Torri, \nGiurisdizione e un miglio toscano circa a levante della \nLastra a Signa, Diocesi e Compartimento di Firenze, da cui \nè quasi 6 miglia toscane a ponente. Un’altra borgata di \nCapannuccia trovasi nel Valdarno sopra Firenze, Comunità \ndel Bagno a Ripoli sulla strada Regia Aretina.",
    "original_title": "CAPANNUCCIA",
    "byte_offset": 2078190
  },
  {
    "context": "in Val di Bisenzio.",
    "title": "CAPEZZANA",
    "body": "Casale e parrocchia (S. Maria) nel piviere di Piazzanese, Comunità Giurisdizione e \nDiocesi di Prato, da cui è 3 miglia toscane circa a ponente \nnel Compartimento di Firenze. \nÈ una delle 45 ville dell’antico distretto di Prato, posta in \npianura alla destra del fosso Bordena. – Capezzana ha 92 \nabitanti. \n  \nCAPEZZANO nel littorale di Pietrasanta. Villaggio con \nparrocchia (S. Rocco) nel piviere Comunità Giurisdizione e \nun miglio toscano a grecale di Pietrasanta, Diocesi e \nCompartimento di Pisa. \nRisiede alla base delle colline che propagansi dall’Alpe \nApuana in Val di Castello, sul confine orientale del \nPietrasantino. \nS. Rocco a Capezzano conta 511 abitanti.",
    "original_title": "CAPEZZANA",
    "byte_offset": 2078711
  },
  {
    "context": "in Valdombrone pistojese.",
    "title": "CAPEZZANO",
    "body": "Borghetto nella \nComunità Giurisdizione e un miglio toscano a levante-\ngrecale di Tizzana, Diocesi e 9 miglia toscane da Pistoja, \nCompartimento di Firenze.",
    "original_title": "CAPEZZANO",
    "byte_offset": 2079070
  },
  {
    "context": "nell’Isola dell’Elba.",
    "title": "CAPO S. ANDREA",
    "body": "Trovasi \nsull’estrema punta settentrionale del Monte Capanne, la \nquale si avanza in mare fra Marciana e la costa occidentale \ndell’Isola.",
    "original_title": "CAPO S. ANDREA",
    "byte_offset": 2079640
  },
  {
    "context": "nell’Isola dell’Elba.",
    "title": "CAPO D’ARCO",
    "body": "– Vedere ARCO \n(CAPO D’).",
    "original_title": "CAPO D’ARCO",
    "byte_offset": 2079829
  },
  {
    "context": "nell’Isola dell’Elba.",
    "title": "CAPO BIANCO",
    "body": "È una punta di \npromontorio che sporge in mare fra il Capo d’Arco e il \nporto di Longone nel lato orientale dell’Isola.",
    "original_title": "CAPO BIANCO",
    "byte_offset": 2079904
  },
  {
    "context": "nell’Isola dell’Elba.",
    "title": "CAPO CALAMITA",
    "body": "– Vedere \nCALAMITA (CAPO e MONTE).",
    "original_title": "CAPO CALAMITA",
    "byte_offset": 2080072
  },
  {
    "context": "nell’Isola dell’Elba.",
    "title": "CAPO CALVO",
    "body": "È la nuda sassosa \npunta più meridionale dell’Isola, fra il Golfo della Stella e \nquello di Longone.",
    "original_title": "CAPO CALVO",
    "byte_offset": 2080154
  },
  {
    "context": "nell’Isola dell’Elba.",
    "title": "CAPO CASTELLO",
    "body": "È il capo più \nprossimo al continente presso l’isolotto dei Topi, di faccia a \nPiombino, che non è distante più che sei miglia. Si trovano \ncostà alcune vestigie di antichi edifizi, i quali uniti al nome \nche conserva il luogo fanno credere che a Capo Castello \nfosse uno scalo frequentato e munito dagli Elbani.",
    "original_title": "CAPO CASTELLO",
    "byte_offset": 2080301
  },
  {
    "context": "sulla spiaggia della Cecina.",
    "title": "CAPO CAVALLO",
    "body": "È una \npiccola rada formata da una punta di terra che sporge in \nmare fra Vada e Bocca di Cecina.",
    "original_title": "CAPO CAVALLO",
    "byte_offset": 2080666
  },
  {
    "context": "già Promontorio Lunense.",
    "title": "CAPO CORVO o PUNTA DEL CORVO",
    "body": "È la propaggine del Monte Caprione, oggi detto \nMonte Marcello, che si avanza di un buon miglio dentro \nmare fra la Bocca di Magra ed il Golfo della Spezia . – \nPortava il nome di Capo Corvo anche al tempo di Fazio \ndegli Uberti, dal quale fu segnalato nel suo Dittamondo, \ninnanzi che il Petrarca dubitasse, se la denominazione di \nCapo Corvo doveva ripetersi dal suo colore. È noto questo \n\nluogo nella storia letteraria per quel frate Ilario del Corvo, \ncui si attribuisce una lettera dedicatoria a Uguccione della \nFaggiuola in testa alla prima cantica di Dante ricevuta al \nCorvo dall’esule poeta. – Vedere AMEGLIA.",
    "original_title": "CAPO CORVO o PUNTA DEL CORVO",
    "byte_offset": 2080812
  },
  {
    "context": "(Infula) nell’Isola dell’Elba.",
    "title": "CAPO DELL’ENFOLA",
    "body": "È un’angusta lingua di terra, che fra le scogliere s’innoltra \nquasi a un miglio nel mare, dove termina in una rupe, dal \nlato di settentrione fra Porto Ferrajo e il Golfo Viticcio.",
    "original_title": "CAPO DELL’ENFOLA",
    "byte_offset": 2081503
  },
  {
    "context": "nell’Isola dell’Elba.",
    "title": "CAPO, o PUNTA DEL FICO",
    "body": "Punta che sporge in mare dal lato orientale dell’Isola, allo sbocco \ndel fosso di Acquaviva fra la spiaggia di Rio e Capo d’Arco.",
    "original_title": "CAPO, o PUNTA DEL FICO",
    "byte_offset": 2081750
  },
  {
    "context": "nell’isola dell’Elba.",
    "title": "CAPO DI FONZA",
    "body": "È l’estremità di un \npromontorio nel lato meridionale dell’Isola che si avanza \npiù di ogni altra rupe fra il Golfo di Acona e quello di \nCampo.",
    "original_title": "CAPO DI FONZA",
    "byte_offset": 2081939
  },
  {
    "context": "nell’Isola dell’Elba.",
    "title": "CAPO DEL FORNO",
    "body": "Piccola \nprominenza dal lato di maestro fra il Capo di S. Andrea e la \nPunta della Polveraja.",
    "original_title": "CAPO DEL FORNO",
    "byte_offset": 2082136
  },
  {
    "context": "nell’Isola dell’Elba. ",
    "title": "CAPO GALERA, o DEL GIARDINO",
    "body": "Piccolo capo dal lato dell’ostro -libeccio posto fra il Capo \nPomonte e quello di Barbatoja.",
    "original_title": "CAPO GALERA, o DEL GIARDINO",
    "byte_offset": 2082276
  },
  {
    "context": "nell’Isola di Pianosa.",
    "title": "CAPO GIOVANNI",
    "body": "È un’angusta rada \ndal lato orientale dell’isola, dove possono approdare i \nbastimenti, presso l’antico castello guardato da un presidio \nmilitare che mensualmente si rinnova sotto il comando di \nPortoferrajo.",
    "original_title": "CAPO GIOVANNI",
    "byte_offset": 2082431
  },
  {
    "context": "nella marina di Talamone presso la Torre delle Saline alla bocca di Albegna. ",
    "title": "CAPO MARTA",
    "body": "Si fa menzione di Capo Marta e del suo Vico in due \npergamene della badia Amiatina. Una di esse dell’anno 765 \ndi marzo, è relativa a una vendita di terreni e vigne stipulata \nin Vico Capo Marta; l’altra,del 23 dicembre 995, è una \ndonazione del marchese Ugo figlio del fu marchese Uberto \na favore del monastero del Montamiata, fatta in loco Marta, \nterritorio di Suana . (ARCH. DIPL.FIOR.). \nChe poi il Capo Marta fosse alla bocca di Albegna si \napprende dalla grandiosa iscrizione che il governatore dei \nPresidj per Filippo IV re di Spagna fece murare nella \nfortezza delle Saline nel 1630, dove si legge che fu allora \nedificata hanc Salinae et quam ad TELAMONEM \nMARTHAM vocant arcem eum propugnaculis, etc.",
    "original_title": "CAPO MARTA",
    "byte_offset": 2082692
  },
  {
    "context": "in Val di Chiana.",
    "title": "CAPO DI MONTE",
    "body": "Casale con parrocchia \ncappellania (S. Angelo) sull’estremità dei poggi che \nscendono dalla Val d’Ambra in Val di Chiana, dirimpetto \nalla collina di S. Fiora, nella Comunità Giurisdizione \nDiocesi e Compartimento di Arezzo, la qual città trovasi 3 miglia toscane a grecale. \nEbbe nome di Capo di Monte l’estrema punta del colle di \nAgazzi, la quale termina alla Chiusa de’Monaci là dove può \ndirsi che esista la chiave fra il Val d’Arno aretino e la Val di \nChiana. \nDella chiesa di S. Angelo a Capo di Monte si fa menzione \nsino dal principio del secolo XI, quando il suo patrono Ugo \ndi Ugo Signorello nobile di Arezzo, nel 1027, donò alla \nCattedrale Aretina l’intiera sua corte di Agazzi e la vicina \nchiesa di S. Angelo con 18 mansi, ossia poderi consistenti in \n18 moggia di terreno, parte dei quali erano situati in \nvocabulo Fonticella usque ad cacumen Montis Agazzi. \n(CAMICI, March. di Toscana). \nPosteriormente la chiesa e beni di S. Angelo a Capo di \nMonte furono dai vescovi ceduti ai monaci Benedettini di S. \nFiora, ultimi patroni di quella parrocchiale. \nLa parrocchia di S. Angelo a Capo di Monte per decreto \nvescovile del 10 marzo 1729, fu unita a quella di S. \nCristofano di Agazzi, cedendo le sue rendite ai monaci della \ndetta Badia con l’onere di mantenervi un cappellano. – \nVedere AGAZZI. \nLa cura riunita di Capo di Monte e Agazzi fa 399 abitanti.",
    "original_title": "CAPO DI MONTE",
    "byte_offset": 2083507
  },
  {
    "context": "nel promontorio di Piombino.",
    "title": "CAPO MORESCA",
    "body": "Punta che \nsporge in mare davanti al canale che divide l’Isola di Elba \ndal continente, e due miglia toscane a maestro di Piombino.",
    "original_title": "CAPO MORESCA",
    "byte_offset": 2084951
  },
  {
    "context": "nell’sola dell’Elba.",
    "title": "CAPO DI PERO",
    "body": "È posto sull’angolo \ndell’isola che volta da levante a grecale dirimpetto \nall’isolotto di Palmajola, all’ingresso orientale del canale di \nPiombino, 3 miglia toscane a settentrione di Rio.",
    "original_title": "CAPO DI PERO",
    "byte_offset": 2085132
  },
  {
    "context": "nell’isola dell’Elba.",
    "title": "CAPO DI POMONTE",
    "body": "Piccolo capo nel \nlato di ostro -libeccio noto per le antiche cave e per lo scalo, \ndove si scavavano e si caricavano le colonne e altri lavori di \ngranito dai Pisani.",
    "original_title": "CAPO DI POMONTE",
    "byte_offset": 2085374
  },
  {
    "context": "nell’Isola dell’Elba.",
    "title": "CAPO DI PORO",
    "body": "È la punta del \npromontorio che chiude a destra il Golfo di Campo, nel lato \nmeridionale dell’isola.",
    "original_title": "CAPO DI PORO",
    "byte_offset": 2085589
  },
  {
    "context": "all’ingresso australe e di faccia al paese di Porto Longone nell’Isola dell’Elba.",
    "title": "CAPO DELLA PRINCIPESSA",
    "body": "",
    "original_title": "CAPO DELLA PRINCIPESSA",
    "byte_offset": 2085737
  },
  {
    "context": "nell’Isola del Giglio.",
    "title": "CAPO ROSSO",
    "body": "Punta nella quale va a terminare l’Isola del Giglio dal lato australe.",
    "original_title": "CAPO ROSSO",
    "byte_offset": 2085855
  },
  {
    "context": "nell’Isola dell’Elba.",
    "title": "CAPO o PUNTA DELLA STELLA",
    "body": "È l’estremità del promontorio o lingua di terra che per quasi \ndue miglia si avanza dentro il mare fra il Golfo Stella  e \nquello di Acona, nella costa meridionale dell’Isola.",
    "original_title": "CAPO o PUNTA DELLA STELLA",
    "byte_offset": 2085970
  },
  {
    "context": "",
    "title": "CAPO DI TALAMONE o PUNTA DI TALAMONE",
    "body": "Promontorio sul cui fianco orientale risiede il castello di \nquesto nome.",
    "original_title": "CAPO DI TALAMONE o PUNTA DI TALAMONE",
    "byte_offset": 2086210
  },
  {
    "context": "nella Maremma grossetana.",
    "title": "CAPO DELLA TROJA",
    "body": "Punta del promontorio che si avanza molto in mare e che separa \nil seno di Follonica e di piombino da quello di castiglion \ndella Pescaja.",
    "original_title": "CAPO DELLA TROJA",
    "byte_offset": 2086329
  },
  {
    "context": "",
    "title": "CAPO D’UOMO nella Maremma di Orbetello",
    "body": "Prominenza \nmunita di una torre con presidio, che si avanza in mare dal \nmonte dell’Uccellina e della Bella marsilia sino a mezzo \nmiglio a maestro dalla Punta di Talamone.",
    "original_title": "CAPO D’UOMO nella Maremma di Orbetello",
    "byte_offset": 2086517
  },
  {
    "context": "",
    "title": "CAPO D’UOMO nel Monte Argentaro",
    "body": "Piccolo capo che \nforma lo sprone di un poggio omonimo, il quale scende \nquasi a picco in mare, dal lato occidentale del Monte \nArgentaro.",
    "original_title": "CAPO D’UOMO nel Monte Argentaro",
    "byte_offset": 2086739
  },
  {
    "context": "",
    "title": "CAPO DELLA VITA",
    "body": "È L’estrema punta settentrionale la \npiù sporgente di tutte quelle dell’isola di Elba all’ingresso \nsettentrionale del canale di Piombino.",
    "original_title": "CAPO DELLA VITA",
    "byte_offset": 2086918
  },
  {
    "context": "in Val di Serchio nella Garfagana alta.",
    "title": "CAPOLI",
    "body": "Villaggio \ncon cura (S. Maria Assunta) soggetta alla rettoria di \nGiuncugnano, piviere di Piazza, Comunità di Giuncugnano, \nGiurisdizione e 6 miglia toscane a maestro di Camporgiano, \nDiocesi di Massa ducale, già di Luni-Sarzana, Ducato di \nModena. \nÈ situato in un ripiano ai piedi del monte Pisanino, sul \nconfine della Garfagnana con la Lunigiana, fra i torrenti \nCarpineta e Lasca, tributari del Serchio Minuccianese, in \nmezzo a selve di castagni, prati artificiali, e a campi sativi. \nSi trova menzione di Capoli (Caboli) in una membrana \ndell’archivio arcivescovile di Lucca, dell’anno 793. \nRiguarda essa una vendita fatta dall’esecutore testamentario \ndel vescovo Walprando figlio di Walperto duca di Lucca a \nfavore del nuovo vescovo di detta città, di alcune \npossessioni situate a Sillano, Magliano, Caboli, e in altri \nluoghi dell’alta Garfagnana. (MEMOR. LUCCH. T. IV) \nLa cura di S. Maria a Capoli conta 108 abitanti.",
    "original_title": "CAPOLI",
    "byte_offset": 2087087
  },
  {
    "context": "(Caput liberum) nell’Isola dell’Elba.",
    "title": "CAPOLIVERI e CAPOLIBERI",
    "body": "Castello con Pieve (SS. Annunziata) nella \nComunità, Giurisdizione e 3 miglia toscane a libeccio di \nLongone, Governo di Portoferrajo, Diocesi di Massa \nMarittima, Compartimento di Pisa. \nRisiede sul crine dei poggi che formano continuazione col \nMonte Calamita,il quale può dirsi un grande promontorio di \nquell’isola, non più che un miglio distante dal mare, dalla \nparte di libeccio, e 2 miglia toscane dal Golfo di Longone \nche domina dall’opposto lato. \nO che si debba la sua origine a un tempio del dio Libero \n(Bacco) esistito nel luogo di questo semidiruto castello, \novvero che derivasse il nome di Libero  dalla difficoltà di \napprodare intorno alla scoscesa rupe di quel Capo, che \ncostituisce il corno occidentale del grandioso porto di \nLongone, innanzi che si appellasse Monte Calamita, fatto è che l’origine di Capoliveri resta tuttora ignota. Essendo che \nè una gratuita asserzione la sentenza di colui che fece di \nCapoliveri un paese di privilegj e di libertà, un asilo di \ndebitori e di falliti sotto il governo di Roma e anche sotto \nquello più moderno della Repubblica di Pisa. \nUno dei più antichi documenti che io conosca relativo a \nCapoliveri è un’istrumento inedito, rogato il 25 novembre \n1235, nella casa della chiesa di S. Michele di Capoliveri \nnell’Elba, dove l’abate del monastero di S. Felice di Vada \ndiede a enfiteusi al rettore della pieve di Capoliveri, e ai suoi \nsuccessori la chiesa e beni di S. Felice della Croce, \nnell’Isola dell’Elba, con l’onere di pagare l’annuo tributo di \nlire 8 pisane.  (ARCH. DIPL. FIOR. Carte di S. Paolo \nall’Orto di Pisa ). \nCapoliveri fu nel numero dei paesi assaliti e devastati dai \nbarbareschi sbarcati all’Isola dell’Elba sotto Barbarossa  nel \n1543, e sotto Dragutt nel 1555. – Vedere LONGONE. \nLa parrocchia di Capoliveri conta 1266 abitanti.",
    "original_title": "CAPOLIVERI e CAPOLIBERI",
    "byte_offset": 2088084
  },
  {
    "context": "nel Val d’Arno aretino.",
    "title": "CAPOLONA",
    "body": "Una volta (Campus \nLeonis), ora castello e capoluogo di Comunità e di piviere \nsulla destra ripa dell’Arno, nella Giurisdizione, Diocesi e \nCompartimento di Arezzo. \nRisiede alle falde meridionali dei poggi di Talla sull’ultimo \ncontrafforte australe che propagasi sino all’Arno dall’Alpe \ndi Santa Trinita o di Prato Magno, fra Castiglion Fibocchi e \nSubbiano. Trovasi nel grado 29° 28′ di longitudine e 43° 32′ \n4″di latitudine, 6 miglia toscane a maestro di Arezzo.  \nOscura è l’origine di questo castello che cominciò a rendersi \nnoto sul declinare del secolo decimo per una Badia (S. \nGennaro) fondata nel 972 presso Capolona dalla contessa \nGiuditta, moglie del gran conte Ugo marchese di Toscana, e \npresa sotto la protezione dell’imperatore Ottone III con \ndiploma concessole li 13 dicembre 997, da Corrado II nel \n1026, da Arrigo III nel 1047, e da altri sovrani e pontefici \nconvalidato. – Vedere BADIA DI CAPOLONA. \nIl Castello di Capolona è designato in una carta del 1199 \nriguardante un reclamo dei monaci di Camaldoli contro \nGalbino dei signori di Montauto (ANN. CAMALD.). \nForse a questo luogo, seppure non è il Caprenna, riferisce \nl’Ammirato, là dove riporta la capitolazione stipulata a dì 7 \nmarzo 1338 per la resa della città e contado di Arezzo ai \nFiorentini, quando accordarono agli Aretini di poter vendere \no impegnare i castelli di Pontennano e di Caprarone, per la \nsomma di 1200 fiorini d’oro, ad effetto di pagare i soldati \nstati al servizio di Arezzo e di Piero Tarlati. \nLa pieve di Capolona sino al secolo XIII designavasi sotto il \nnomignolo di S. Giovanni in Sulpiciano (quasi fondo della \ngente Sulpicia), siccome apparisce da alcune membrane \ndella badia di S. Trinita in Alpe, e singolarmente da due \ndel 7 febbrajo 1113, e del 19 gennajo 1230. (ARCH. \nDIPL.FIOR. Badie di Vallombrosa e di Ripoli.) \nNel sec. XIV dipendevano dal plebanato di Capolona otto \nchiese. 1. S. Pietro ad Apia; 2. S. Nicola a Buriano; 3. S. \nSalvatore a Vezza; 4. S. Michele a Melisciano; 5. S. Maria \na Cincelli; 6. S. Margherita a Marcialla; 7. S. Michele di \nCasale, detto al Castelluccio; 8. S. Andrea a Casucci. \nAttualmente sono ridotte a tre sole parrocchie \nsuffraganee: 1. S. Maria a Cincelli; 2. S. Pietro a \nCasanuova; 3. S. Michele a Melisciano. – La parrocchia \ndel Castelluccio  con decreto vescovile del 6 novembre \n1770 fu unita all’antica pieve di Sientina, mentre S. \nSalvatore di Vezza fu annesso alla cura di S. Maria di \nBibbiano. Le altre chiese parrocchiali da molto tempo \ninnanzi erano state soppresse. \nComunità di Capolona . – La Comunità di Capolona \noccupa 13869 quadrati di superficie territoriale, dei quali \n496 quadrati sono presi da strade e corsi d’acqua. Vi \nstanziano 1817 abitanti, a ragione di 112 abitanti per \nmiglio quadrato. \nConfina con cinque Comunità. A levante con la Comunità \ndi Subbiano mediante il fiume Arno, a partire dal \nconfluente Zenna sotto il ponte a Caliano sino al mulino \ndella Lama, dove subentra la Comunità di Arezzo, con la \nquale scende lungo la destra ripa del fiume alla brusca \nvoltata che fa l’Arno alla pieve di Sietina di rimpetto allo \nsbocco della Chiassa , per volgere di là il cammino da \nostro a libeccio sino al ponte di Buriano. Costà abbandona \nil fiume voltando la fronte a ponente insieme con la \nComunità di Arezzo, la quale lascia sopra il colle di \nMelisciano, dove incontra, da prima i due Comuni \ndistrettuali di Laterina alias di Castiglion Fibocchi, poscia \nla Comunità di Talla, con la quale percorre il crine dei \npoggi sino alle sorgenti del fosso Doccia. A questo punto \nsottentra la Comunità di Castel Focognano, e con essa va \na trovare il torrente Zenna, per mezzo del quale ritorna in \nArno. \nNon passano per questa Comunità strade provinciali né \nRegie. \nFra le vie comunicative rotabili si contano due tronchi che \nsi staccano dall’Arno al ponte di Buriano e a S. \nMargherita a Marcialla per condurre alla pieve di \nCapolona. \nNon vi sono che piccoli torrenti e borri che scendono dai \npoggi di Talla attraversando il distretto di Capolona sino \nall’Arno. \nLa natura del suolo appenninico, che costituisce la \nsuperficie di questa Comunità, la sua esposizione a \nlevante e a ostro, il clima temperato e difeso dai venti \nsettentrionali, sono altrettante qualità favorevoli per le \ncase di campagna costà erette da varie famiglie e \nprecipuamente per la coltura degli olivi, dei gelsi e delle \nviti che prosperano nel territorio e costituiscono le risorse \nagricole più lucrose della Comunità di Capolona. \nLe autorità amministrative e giudiziarie; il conservatore \ndelle Ipoteche e l’ingegnere di Circondario risiedono in \nArezzo; la cancelleria Comunitativa trovasi in Castel \nFocognano.\n\nPOPOLAZIONE della Comunità di CAPOLONA a tre epoche diverse \n \n- nome del luogo: Belfiore, titolo della chiesa: S. \nApollinare (Rettoria), abitanti del 1551: n° 143, abitanti \ndel 1745: n° 100, abitanti del 1833: n° 135 \n- nome del luogo: Bibbiano, titolo della chiesa: S. Maria \n(Rettoria), abitanti  del 1551: n° 246, abitanti  del 1745: n° \n211, abitanti del 1833: n° 275 \n- nome del luogo: CAPOLONA, titolo della chiesa: S. \nGiovanni Battista (Pieve), abitanti del 1551: n° 293, \nabitanti del 1745: n° 376, abitanti del 1833: n° 447 \n- nome del luogo: Castelluccio, titolo della chiesa: S. Michele, abitanti del 1551: n° 211 (insieme a S. Maria \nMaddalena - Sietina), abitanti  del 1745: n° 220, abitanti \ndel 1833: n° 549 (insieme a S. Maria Maddalena - Sietina) \n- nome del luogo: Sietina, titolo della chiesa: S. Maria \nMaddalena (Pieve), abitanti  del 1551: n° 211 (insieme a \nS. Michele - Castelluccio), abitanti del 1745: n° 156, \nabitanti del 1833: n° 549 (insieme a S. Michele - \nCastelluccio) \n- nome del luogo: Cenina, titolo della chiesa: S. Lucia \n(Rettoria), abitanti del 1551: n° -, abitanti del 1745: n° \n70, abitanti del 1833: n° 94 \n- nome del luogo: S. Martino Sopr’Arno, titolo della \nchiesa: S. Martino (Pieve), abitanti del 1551: n° 54, \nabitanti del 1745: n° 304, abitanti del 1833: n° 317 \n- totale abitanti  del 1551: n° 947 \n- totale abitanti  del 1745: n° 1437, \n- totale abitanti  del 1833: n° 1817",
    "original_title": "CAPOLONA",
    "byte_offset": 849446
  },
  {
    "context": "già CAMPOSELVOLI nel Valdarno superiore,",
    "title": "CAPOSELVI",
    "body": "Castello con parrocchia (S. Lorenzo) nel \npiviere di Galatrona, Comunità Giurisdizione e 3 miglia \ntoscane a scirocco di Montevarchi, Diocesi e \nCompartimento di Arezzo. \nLe rovine di questo castello, ora popolo spicciolato, si \ntrovano sulla pendice settentrionale dei poggi che \nscendono alla sinistra del fiume Ambra nel piano di \nLevane presso il torrente Trigesimo , detto anche di \nCaposelvi . \nEra uno dei castelli del Viscontado di Val d’Ambra \nspettante ai Conti Guidi, costretti dagli Aretini a pagare \nper ciò un tributo di alto dominio, su di che fu rinnovata \nl’accomandigia il dì 6 marzo 1255, per i castelli di \nCamposelvi, Galatrona e Rendola, con patto che detti \nluoghi fossero esenti per parte degli Aretini da ogni altra \nimposizione, e che la Comunità di Arezzo dovesse \ndifenderli nei casi di ostile aggressione. \nInfatti il castello di Caposelvi era presidiato dagli Aretini, \nallorché nel 1230 fu assalito, preso e abbattuto dai \nFiorentini. Restaurato posteriormente dai vincitori, questi \nfurono costretti, nel 1312, a cedere alle forze \ndell’imperatore Arrigo VII, che consegnò Caposelvi agli \nAretini, ai quali fu tolto per capitolazione nel 1322. Ma \nall’occasione di altre guerre Bernardo della Carda, \navventuriero di masnade, investì improvvisamente, nel \n1432, questa militare posizione, comecché poco dopo \nritornasse in potere della Signoria di Firenze, non senza \ngrande difficoltà, per opera del capitano Niccolò da \nTolentino. (AMMIR. Stor.fior.) \nLa parrocchia (ERRATA : di S. Leonardo) di S. Lorenzo a \nCaposelvi conta 362 abitanti.",
    "original_title": "CAPOSELVI",
    "byte_offset": 1995616
  },
  {
    "context": "nella Vallecola, ",
    "title": "CAPPELLA (S. MARTINO ALLA)",
    "body": "Comunità e un miglio a settentrione di Serravezza, \nGiurisdizione di Pietrasanta, Diocesi di Pisa, già di Luni-\nSarzana, Compartimento di Pisa. \nRisiede sulla riva sinistra del torrente Serra , fra gli sproni \nmarmorei di Trambiserra e di Basati, propagine \nmeridionale del Monte Altissimo. – È la pieve primitiva \ndi Seravezza, di patronato dei nobili di Corvaja e di \nVallecchia, compresa fra le loro giurisdizioni in un \n\nistrumento di concordia del 9 ottobre 1219. Forse è quel \nluogo di Capelle nominato in una pergamena \ndell’archivio arcivescovile lucchese dell’anno 721 \nspettante al nobile Pertualdo padre del vescovo Peredeo \nche fu stipite di una consorteria di nobili della Versilia. \n(MEMOR. LUCCH. T. III e IV) \nEsistono nei contorni della Cappella le più vetuste cave di \nmarmo bianco ordinario e di marmo turchino (bardiglio) \nspettanti al Seravezzino distretto. Vi si scavava nel secolo \nXIV per conto dell’Opera di S. Maria del Fiore che ne \nebbe il possesso dal Comune di Firenze: e vi si lavora \nanche oggidì con molto successo e frutto di quella \npopolazione. – Vedere SERAVEZZA.  \nLa parrocchia di S. Martino alla Cappella conta 1062 \nabitanti.",
    "original_title": "CAPPELLA (S. MARTINO ALLA)",
    "byte_offset": 2097962
  },
  {
    "context": "",
    "title": "CAPPIANO nel Valdarno inferiore",
    "body": "Villa con ponte già \nmunito di torri sul passo più importante del canal maestro \ndell’Usciana lungo la via Francesca o Romea, dove già fu \nun’antica pieve (S. Pietro) ora annessa alla parrocchia \nComunità Giurisdizione e quasi 2 miglia toscane a \nmaestro di Fucecchio, Diocesi di Sanminiato, già di \nLucca, Compartimento di Firenze. \nCappiano figura nella storia ecclesiastica non tanto per la \ndistrutta sua pieve, della quale si trovano memoria sino \ndal 772, quanto per la Badia Vallombrosana di S. \nBartolommeo e Cappiano che si rammemora dal secolo \nXII sino al XVIII, come ancora per uno spedale che ivi \nebbero gli ospitalieri dell’Altopascio, per opera dei quali \nfu edificato e mantenuto l’antico ponte a Cappiano. \nÈ noto nella storia civile, perché Cappiano, nel 1266, fu \npreso dai ghibellini di Pisa, ritolto poco dopo dai guelfi di \nLucca, venduto nel 1281 con tutto il suo distretto per lire \n500 al Comune di Fucecchio che vi destinò un castellano; \nunito in un solo Comune con Fucecchio per annuenza del \ngoverno di Lucca, nel 1309; occupato dai Fiorentini nel \n1325, e ben tosto ripreso e diroccato dall’eroe \ndell’Altopascio, finché nel 1339, venuta la Valle di \nNievole sotto il dominio della Repubblica fiorentina, \nfurono rifatte tutte le fortificazioni e ripari al ponte alle \nCalle di Cappiano; né dopo quell’epoca Cappiano vide \naltri padroni, con tutto che l’imperatore Carlo IV, \nripetendo il diploma di Ottone IV, confermasse ai vescovi \ndi Lucca, oltre la giurisdizione ecclesiastica, il feudo di \nCappiano con altre ville del Valdarno inferiore. \nNel 1637, il principe Lorenzo figlio del Gran Duca \nFerdinando I fece costruire in Cappiano una fabbrica ad \nuso di villa con alcune altre abitazione un’ampia vasca \nper la conserva dei pesci che nelle escrescenze del padule \nentravano nelle reti alla Calla del ponte preaccennato. \nMa il ponte a Cappiano è sopra ogn’altro rinomato nella \nstoria idraulica per le operazioni a cui fu soggetta questa \nchiave emissaria del padule di Fucecchio. – Vedere \nVALLE di NIEVOLE. \nDal ponte a Cappiano era poco distante il Borgo nuovo e \nl’antica Badia di Fucecchio, già compresa nel piviere di S. \nPietro a Cappiano con la distrutta chiesa di S. Quirico, \nprope Arme  (Usciana), con S. Giorgio d’Oltrario; S. \nStefano di Poppio, S. Lucia a Comana, S. Vito di \nSantacroce, il monastero di S. Bartolommeo di Cappiano, \ne S. Maria Canova. (LAMI, Hodoep.)  La pieve di Cappiano era nel luogo detto oggi S. Pierino; \ne forse corrisponde a quel S. Pierino a Vigesimo , (cioè a \n20 miglia toscane da Lucca) al quale riferiscono due carte \ndell’archivio arcivescovile di Lucca, negli anni 944 e 976, \ndove dicesi la detta chiesa situata in loco et finibus \nVigesimo que est prope ARME et fluvio Arno. – Vedere \nARME, ABBAZIA di BORGONUOVO,e FUCECCHIO.",
    "original_title": "CAPPIANO nel Valdarno inferiore",
    "byte_offset": 2099195
  },
  {
    "context": "",
    "title": "CAPPIANO nel Valdarno superiore",
    "body": "Casale con \nparrocchia (S. Lorenzo) nel piviere dell’Incisa, Comunità \ne 4 miglia toscane a scirocco di Rignano, Giurisdizione di \nReggello, Diocesi di Fiesole, Compartimento di Firenze. \nÈ posto alla base settentrionale dei poggi che da \nMontescalari si estendono sino alla gola dell’Incisa, \nmezzo miglio distante dall’albergo di Palazzuolo, \nsull’antica strada Regia aretina. \nIl popolo di Cappiano era compreso nella Comunità \ndell’Incisa prima che questa fosse soppressa e divisa fra le \ncontigue Comunità. Si trova fatta menzione di Cappiano \ndell’Incisa in alcuni istrumenti dei secoli XII e XIII \nspettantei alla Badia di Monte Scalari la quale in \nCappiano possedeva dei terreni. \nLa parrocchia di S. Lorenzo a Cappiano comprende 205 \nabitanti.",
    "original_title": "CAPPIANO nel Valdarno superiore",
    "byte_offset": 2102099
  },
  {
    "context": "(Capraria, già Cerbaria)",
    "title": "CAPRAJA nel Val d’Arno inferiore",
    "body": "Castello capoluogo di piviere e di Comunità \nnella Giurisdizione e 1/2 miglio a maestro di Montelupo, \nVicariato Regio di Empoli, Diocesi di Pistoja, \nCompartimento di Firenze. \nRisiede alla destra ripa dell’Arno, dirimpetto allo sbocco \ndel fiume Pesa, sul dorso dello sprone australe dei poggi \nche scendono da Monte Albano verso la Golfolina, nel \ngrado 28° 40′ 5″ di longitudine e 43° 44′ 4″ di latitudine, \n13 miglia toscane a ponente di Firenze, 18 a ostro-\nscirocco di Pistoja, 12 a ostro-libeccio di Prato, e 4 a \nlevante di Empoli. \nLa più antica memoria superstite della parrocchia di \nCapraja  esiste in un privilegio concesso nel 25 febbrajo \n998 dall’imperatore Ottone III al vescovo e capitolo di \nPistoja, ai quali confermò tra le altre giurisdizioni la pieve \ndi S. Stefano in Cerbaria. Questo nome di Cerbaria \nripetuto nel diploma di Federigo I del 4 luglio 1155, e in \naltre carte pistojesi dei secoli IX e X provano, che \nl’etimologia di Capraja, piuttosto che alle capre, la deve \nalla selva selvaggia e forte (Cerbaria), da cui era allora \nrivestito quel poggio. \nIl paese e distretto di Capraja ha dato il titolo di contea a \nun ramo dei conti Alberti, dei quali si trova la prima \nnotizia all’anno 1142 in un breve da Gottifredo vescovo \ndi Firenze diretto alla sua cugina Berta Badessa e alle \nmonache del monastero di S. Tommaso situato in \nCapraja, cui concede ogni sorta di decima, quam comes \nAlbertus pater meus et frater ejus comes Hildebrandus \nconcesserunt vobis, vestraeque ecclesiae in loco Fibbiana \naut ubicumque. (UGELLI, in Archiep. Flor.) \nAllo stesso monastero di S. Tommaso e S. Giorgio \nriferisce il testamento di un Celso figlio di Ghisperto, \nfatto in Lucca nell’anno 740, col quale lasciò la sua \nposizione di giuspadronato di due chiese al monastero di \nS. Tommaso sito in territurio Pistoriense ubi Walperga \nabbatissa esse videtur. (MEMOR. LUCCH. T. IV.) \nFinalmente al monastero suddetto lasciò lire cento nel \n1278 la contessa Beatrice nata dal Conte Rodolfo di \nCapraja, e lasciata vedova dal conte Marcovaldo di \nDovadola. \nRapporto al quale Conte Rodolfo, sussistono vari \ndocumenti ad esso onorevoli, sia quando nel 1190 \nsostenne in Firenze l’uffizio di Giusdicente, sia allorché \nnel 1212 fu console di quella città. Lo stesso Rodolfo nel \n1234 e 1236 somministrò denari e sussidj al conte Ubaldo \nVisconti Giudice di Gallura, di cui era tutore anche nel \n1238. Fu esso che nel 1249 diede asilo nella sua rocca di \nCapraja ai capi di parte guelfa assediati costà dai \nghibellini di Firenze e dalle armi di Federico II, che li \nebbero a patti, conducendo quei prigionieri a Napoli per \nsubire l’ultimo supplizio. \nChe il castello di Capraja fosse fortificato anche innanzi \nla citata epoca lo fa conoscere lo scopo per cui il Comune \ndi Firenze, nel 1203, la costruzione della rocca di \nMontelupo posta dirimpetto a Capraja. La cui impresa \nriputavasi allora opera difficile, sia per la favorevole sua \nposizione, sia perché a quel tempo il castello di Capraja \nera presidiato dai Pistojesi in forza di una tregua conclusa \nli 3 giugno 1204 nella chiesa di S. Quirico presso la Pesa \ne l’Arno, fra essi, il Conte Guido Borgognone e i \nFiorentini. Uno dei patti fu quello di non dovere i conti di \nCapraja né i loro uomini o seguaci oltrepassare ostilmente \nalla sinistra dell’Arno: ubi est Montelupus a Florentinis \nnoviter aedificatus, vel in aliis terris, quas Florentini \nhabent et tenent in comit. florent. Viceversa i Fiorentini si \nobbligarono di non recar danni alla destra del fiume Arno \nnel distretto di Capraja e in altre terre del contado \npistojese. \nTra i figli del conte Guido Borgognone appariscono due, \nil Conte Rodolfo di cui si è già dis corso, il quale non \nlasciò altra successione che la contessa Beatrice vedova di \nuno dei Conti Guidi. Dal secondo figlio Anselmo sembra \nche derivasse un Bertoldo compreso col zio Rodolfo nella \nlega fatta in S. Maria a Monte nel 1238, e un altro Conte \nAnselmo, ucciso nel 1288, e sepolto in S. Francesco di \nPisa. Di più un Conte Rodolfo II, nel 1258 questionava \ncon i Bellincioni per il padronato della chiesa di S. Maria \na Samontana, e nel 1286 si sottoscriveva come spedalingo \ndello spedale di S. Pietro di Capra ja. (LAMI, Monum. \nEccl. Flor.) \nFinalmente di un Anselmuccio figlio del Conte Anselmo \ndi Capraja genero d’Jacopo de’Gaetani di Pisa rende \nconto una membrana dell’anno 1299 della Badia a \nSettimo. Il quale Conte Anselmuccio, chiamò a parte \ndella sua eredità la pia società di S. Michele in Orto di \nFirenze. \nFra i signori di Capraja, oltre al ramo dei conti sopra \nindicati, e quello dei Conti Alberti, pare che vi fossero \naltri consorti. \nDi uno di questi ultimi parlano le storie fiorentine \nall’anno 1184, e di un Gu glielmo conte di Capraja e \nGiudice di Arborea in Sardegna fanno menzione le storie \npisane alla metà del secolo XIII. \nL’antico monastero de’SS. Tommaso e Giorgio di \nCapraja restò sotto il giuspadronato della Compagnia di S. \nMichele in Orto sino al 1388, anno in cui le monache di quell’asceterio, previo il consenso dato dal vescovo di \nPistoja, furono incorporate alle claustrali di S. Agata in \nFirenze. \nCapraja con la Castellina di Greti, nel 1741, fu eretta in \nfeudo, e data con titolo di marchesato alla famiglia \nFrescobaldi, alla quale, dopo la soppressione dei feudi, \nrestò gran parte delle possessioni acquistate sino al secolo \nXIV dai loro avi in questa contrada. \nLa pieve di S. Stefano di Capraja di padronato dei nobili \nFrescobaldi di Firenze, era matrice di tre popoli: 1. S. \nPietro a Bibbiano , ora annesso alla pieve. 2. S. Jacopo a \nPulignano. 3. S. Pietro a Castro e Conio. \nComunità di Capraja . – Questa Comunità ha una \nsuperficie territoriale di 7012 quadrati, da detrarsi 334 \nquadrati per corsi d’acqua e strade. – Vi si trovano 2406 \nabitanti, a ragione di 275 persone per ogni miglio \nquadrato. \nConfina con 4 Comunità. – A levante-scirocco e a ostro \ncon la Comunità di Montelupo mediante il fiume Arno, a \npartire dalla nave di Camajone, dove sbocca nel lato \ndestro la via detta dei Diavoli, continuando il corso del \nfiume con la stessa Comunità sino alla foce del rio della \nBotta o di Castro  presso la pieve di Limite. Dirimpetto a \nquesta subentra la Comunità di Empoli che accompagna \nlungo l’Arno sino alle Grotte poco innanzi la chiesa di \nSpicchio. Costà lascia a ostro la Comunità di Empoli, e \nrivolgendo la faccia a ponente, ha a contatto quella di \nVinci, con la quale si accompagna rimontando il rio dei \nMorticini, e quindi fra lo stesso rio e quello di Conio sale \nalla strada che da Vitolini guida a S. Giusto sulla giogana \ndi Monte Albano. Giunta alle sorgenti del rio Pescajone \nincontra la Comunità di Carmignano, con la quale per \ntermini artificiali va a trovare la strada del Barco Reale di \nArtimino. Alla Madonna di Vallicarda, piega alquanto a \ngrecale, e rasentando la Badia di S. Martino in Campo \ngiunge al quadrivio detto la Vergine, dove volgesi a \nlevante e scende per la via de’Diavoli in Arno alla nave di \nCamajone. \nDal descritto perimetro si può dedurre che la Comunità di \nCapraja sino al secolo XIII ha conservato i suoi limiti \nnaturali dalla parte dell’Arno, a forma del convegno del \n1204, fra i signori di Capraja. I Pistojesi e i Fiorentini. \nTra le strade comunitative rotabili si staccano dal \ncapoluogo per condurre, una a Carmignano varcando il \nMonte Albano, l’altra alla Castellina di Limite passando \nlungo il greto di Arno, e la terza alla villa di Bibbiani e \nalla chiesa di Pontignano. \nFra i corsi di acqua che costeggiano, o attraversano il \nterritorio di Capraja, ad eccezione del fiume Arno, non si \ncontano che rivi o piccoli influenti provenienti dai ripidi \npoggi di Castro, di Conio e di Vitolini.  \nLa fisica struttura del suolo e la situazione di questa \ncontrada offre tanto al geografo quanto al geologo un \noggetto di qualche rilievo; sia che il primo voglia \nconsiderare nei poggi di Capraja e di Monte Lupo \nl’estremo punto meridionale dello stretto di Golfolin,a  e la \nchiave delle Valli Appenniniche intorno all’Arno; sia che \nil secondo contempli questa chiusa sotto l’aspetto delle \nrocce che ne costituiscono il circostante suolo. \nAvvegnachè i colli di Capraja possono dirsi collocati sulla \nlinea di transizione fra le masse stratiformi di macigno, \nalberese, e bisciajo, e le marne terziarie marine. Alla \nquale separazione di terreni il fiume Pesa costà, come \ndalla parte di S. Casciano e di Barberino, serve dirò quasi \nd’intermediario, mediante un interrimento alto e profondo \ndi ciottoli, e di ghiaje staccate dai contrafforti \ndell’Appennino, trascinate fino a questa foce e depositate \nsul fianco dei poggi di Montelupo, di Capraja, di \nBibbiani, e nella subiacente pianura, massime alla destra \ndell’Arno. Tale circostanza geologica non sembra che \nrestasse ignota ai nostri antichi, i quali prima e dopo il \nmille designarono coteste piagge col nome di contrada di \nGreti. – Vedere ANSANO (S.) in GRETI. \n I poggi di questo territorio dalla parte di Monte Albano, \nsulle cui pendici sono, come dissi, addossati altissimi letti \ndi ciottoli, si mantengono in gran parte vestiti di selve di \nalto fusto consistenti in cerri, pini, farnie, lecci, castagni e \nin altri alberi indigeni che diedero il nome al paese di \nCerbaja . – Fra i quali boschi primeggiano per varietà e \nbellezza quelli della tenuta di Bibbiani ridotta a un \ndelizioso parco, corredata di una superba collezione di \npiante esotiche per le cure del suo proprietario marchese \nCosimo Ridolfi, che ha difeso il sottoposto piano dai \ndanni del fiume, nel tempo che lo ha colmato con le sue \ntorbe. \nSe si considera la coltivazione agraria del territorio di \nCapraja, si vedranno prosperare a mezza costa gli olivi e \nle viti più squisite con varie specie di frutti, mentre i gelsi, \nle pasture, il lino, i legumi e i cereali vegetano con \ncostante successo nella pianura presso il greto di Arno. –  \nÈ opera del sullodato valente agronomo, l’introduzione in \nBibbiani di una bigattiera per allevare con più successo i \nbachi da seta, delle capre lattifere dell’Egitto, e dei merini \nper migliorare il gregge e i prodotti della pastorizia.  \nLa Comunità di Capraja mantiene un medico condotto. \nIl giudice civile (potestà) è in Montelupo; per i giudizi \ncriminali e per gli atti di governo Capraja dipende dal \nvicario Regio di Empoli, dove è pure la sua cancelleria \ncomunitativa e l’uffizio di esazione del Registro. La \nConservazione delle Ipoteche e la Ruota sono a Firenze. \n \nPOPOLAZIONE della Comunità di CAPRAJA a tre \nepoche diverse \n \n- nome del luogo: Bibbiano  (annesso di Capraja), titolo \ndella chiesa: S. Pietro (soppresso), abitanti nel 1551: n° \n30, abitanti nel 1745: n° 560 (con S. Stefano - Capraja), \nabitanti nel 1833: n° 877 (con S. Stefano - Capraja) \n- nome del luogo: CAPRAJA, titolo della chiesa: S. \nStefano (Pieve), abitanti del 1551: n° 152, abitanti del \n1745: n° 560 (insieme a S. Pietro - Bibbiano), abitanti del \n1833: n° 877 (insieme a S. Pietro - Bibbiano) \n- nome del luogo: Castro e Conio, titolo della chiesa: S. \nPietro (Prioria), abitanti  del 1551: n° 230, abitanti  del \n1745: n° 163, abitanti  del 1833: n° 194  \n- nome del luogo: Castellina, titolo della chiesa: S. Biagio \n(soppresso), abitanti del 1551: n° 220, abitanti  del 1745: \nn° 294, abitanti del 1833: n° 1240 (insieme a S. Maria - \nLimite)  \n- nome del luogo: Limite, titolo della chiesa: S. Maria \n(Pieve), abitanti del 1551: n° 136, abitanti del 1745: n° \n552, abitanti del 1833: n° 1240 (insieme a S. Biagio, \nCastellina) \n- nome del luogo: Pulignano, titolo della chiesa: S. Jacopo (Prioria), abitanti  del 1551: n° 132, abitanti del 1745: n° \n97, abitanti del 1833: n° 95 (insieme a S. Maria, Limite) \n- totale abitanti  nel 1551: n° 900 \n- totale abitanti nel 1745: n° 1666 \n- totale abitanti  nel 1833: n° 2406",
    "original_title": "CAPRAJA (Capraria, già Cerbaria) nel Val d’Arno",
    "byte_offset": 2102907
  },
  {
    "context": "altrimenti detta a Luogomano nella Valle del Bisenzio.",
    "title": "CAPRAJA (S. CRISTINA A)",
    "body": "Villa e parrocchia \nnella Comunità e circa un miglio toscano a ostro di \nGantagallo, Giurisdizione di Montale, Vicariato e Diocesi \ndi Prato, Compartimento di Firenze. \nDi questa chiesa di antico padronato dei monaci \nVallombrosani di Vajano nella valle del Bisenzio fanno \nmenzione vari contratti di quella badia. Uno di essi in data \ndel 1 febbrajo 1315, tratta di rinnovazione di enfiteusi per \nun pezzo di bosco posto nella Villa di Capraja  presso la \nchiesa di S. Cristina a favore del rettore di detta chiesa; \nmentre con altro istrumento del 22 giugno 1342 il monaco \nBuono Abbate di Vajano e Niccolò priore del monastero \ndi S. Salvadore in Agna danno licenza a Fedele del q. \nTura da Prato rettore della chiesa di S. Cristina di Capraja, \nnel distretto di Prato, di permutare la sua rettoria con un \ncanonicato, ossia cappellania, della pieve di S. Lorenzo \n(Usella) della diocesi di Pistoja. (ARCH. DIPL. FIOR. \nBadia di Vajano e Spedale di Bonifazio) – Vedere \nLUOGOMANO e CAPRAJA della Porta S. Marco.",
    "original_title": "CAPRAJA (S. CRISTINA A)",
    "byte_offset": 2115020
  },
  {
    "context": "",
    "title": "CAPRAJA (ISOLA DI)",
    "body": "– Vedere ISOLA DI CAPRAJA.",
    "original_title": "CAPRAJA (ISOLA DI)",
    "byte_offset": 2116124
  },
  {
    "context": "nel colle già detto della Capriola, ora Collina dell’Osservanza,",
    "title": "CAPRAJA delle Masse S. Martino di Siena",
    "body": "nel popolo di S. Paterniano, Giurisdizione Diocesi e \nCompartimento di Siena, dalla quale città è a un miglio \ntoscano a grecale.  \nVi risiede il bel convento degli Osservanti dedicato a S. \nBernardino suo primo autore. – Vedere  BERNARDINO \n(S.) dell’OSSERVANZA di SIENA.",
    "original_title": "CAPRAJA delle Masse S. Martino di Siena",
    "byte_offset": 2116178
  },
  {
    "context": "ora S. MINIATELLO di Montelupo.",
    "title": "CAPRAJA (S. MINIATO di)",
    "body": "Borgata sulla strada Regia nella gola della \nGolfolina, piviere, Comunità, Giurisdizione e circa un \nmiglio toscano a levante di Montelupo, Diocesi e \nCompartimento di Firenze. \nEbbe nome da una cappella dedicata a S. Miniato, e \ndonata da Ildebrando vescovo di Firenze al monastero di \nS. Miniato al Monte del Re presso la capitale, siccome \nrilevasi da un breve del mese di aprile 1024, dove si \nspecifica la chiesa in honorem S. Miniati, quae est prope \nfluvium Arnum et prope locum qui dicitur CAPRARIA. \nTanto la cappella di S. Miniato, oggi S. Miniatello, quanto \nlo spedale di S. Pietro di Capraja, erano situati alla \nsinistra dell’Arno, sull’antica strada della Golfolina, vale \na dire fuori del distretto comunitativo di Capraja \nnonostante che ne portassero il nome. Ciò resta \ndimostrato dal catalogo delle chiese della diocesi \nfiorentina scritto il dì 12 giugno 1299, dove si trova \nassegnato al piviere di S. Ippolito in Val di Pesa la chiesa \ndi S. Miniatello e lo spedale di S. Pietro di Capraja. \n\n(LAMI, MOR. Eccl. Flor.)",
    "original_title": "CAPRAJA (S. MINIATO di)",
    "byte_offset": 2116574
  },
  {
    "context": "",
    "title": "CAPRAJA in Val d’Arbia",
    "body": "Rocca che fu sui poggi alla \ndestra del torrente Sorra , nel popolo di Campriano, \nComunità e circa 3 miglia toscane a libeccio di \nMonteroni, Giurisdizione di Buonconvento, Diocesi e \nCompartimento di Siena. \nEra un fortilizio dei conti Ardenghi, che lo dominavano \nfin dal 1062, demolito nel 1186 per ordine di Arrigo VI \ndopo l’assedio di Siena.",
    "original_title": "CAPRAJA in Val d’Arbia",
    "byte_offset": 2117685
  },
  {
    "context": "",
    "title": "CAPRAJA nel Val d’Arno casentinese",
    "body": "Casale da cui \nprende il vocabolo una parrocchiale (S. Maria) nel piviere \ndi Faltona, Comunità e 2 miglia toscane a ponente di \nTalla, Giurisdizione di Castel Focognano Diocesi e \nCompartimento di Arezzo. \nRisiede in monte dal lato destro dell’Arno sopra una \ndiramazione dell’Appennino di S. Trinita. \nS. Maria a Capraja ha 186 abitanti.",
    "original_title": "CAPRAJA nel Val d’Arno casentinese",
    "byte_offset": 2118068
  },
  {
    "context": "",
    "title": "CAPRAJA nella Valle dell’Ombrone pistojese",
    "body": "Piccola \nborgata nella parrocchia di S. Agostino, suburbana della \nPorta S. Marco di Pistoja. – Vedere AGOSTINO (S.) \nSotto nome di Villa di Capraja è rammentata in un breve \ndel 9 giugno del 1091, mercé cui Pietro vescovo di Pistoja \nassegnò alle monache di S. Pier Maggiore di Pistoja, le \ndecime della Villa di Capraja, quando non fosse la \nCapraja di Val di Bisenzio.",
    "original_title": "CAPRAJA nella Valle dell’Ombrone pistojese",
    "byte_offset": 2118456
  },
  {
    "context": "",
    "title": "CAPRAJA nella Valle del Serchio in Garfagnana",
    "body": "Casale \nche diede il titolo a una parrocchia (SS. Jacopo e \nCristofano) ora S. Lucia cappellania di Sillico, filiale \ndella pieve Fosciana, nella Comunità, Giurisdizione, e \ncirca 4 miglia a grecale di Castelnuovo, Diocesi di Massa \nducale, già di Lucca, Ducato di Modena. \nRisiede in poggio presso Sillico di cui forma un annesso. \nÈ nominata nella bolla di Alessandro III spedita da \nBenevento il 23 dicembre 1178 al pievano della pieve a \nFosciana. Nel 1374 la parrocchia di Capraja fu annessa a \nquella di Sullico. – Vedere SILLICO.",
    "original_title": "CAPRAJA nella Valle del Serchio in Garfagnana",
    "byte_offset": 2118884
  },
  {
    "context": "nel Valdarno casentinese.",
    "title": "CAPRENA",
    "body": "– Vedere CAMPRENA, e CAMPORENA.",
    "original_title": "CAPRENA",
    "byte_offset": 2119478
  },
  {
    "context": "nel Valdarno superiore. ",
    "title": "CAPRENNA, o CAPRENNE",
    "body": "Casale che ebbe parrocchia (S. Michele) nel piviere e \nComunità di Laterina, Giurisdizione di Montevarchi \nDiocesi e Compartimento di Arezzo. \nDi questo popolo è rimasto il nome al torrente Caprenne \nche ha il suo principio nel fianco meridionale \ndell’Appennino di Prato Magno e che dopo aver lambito \nle falde occidentali della collina di Castiglione Ubertini,si \nvuota in Arno dirimpetto a Levane.",
    "original_title": "CAPRENNA, o CAPRENNE",
    "byte_offset": 2119552
  },
  {
    "context": "nell’Appennino di Pietramala.",
    "title": "CAPRENNO o CAVRENNO",
    "body": "Castellare, da cui prese il vocabolo la \nparrocchia di S. Michele a Caprenno, nel piviere di \nPietramala, Comunità Giurisdizione e 6 miglia toscane a \nsettentrione-maestro di Firenzuola, Diocesi già di \nBologna, oggi di Firenze, al cui Compartimento \nappartiene. \nRisiede sul dorso della Redicosa  nella sommità di un \npoggio alla scaturigine del fiume Idige mezzo miglio a \nlevante della strada Regia bolognese e un miglio circa a \nscirocco della dogana delle Filigare sul confine del \nGranducato. \nEra un fortilizio degli Ubaldini dai quali il Comune di \nBologna, nel 1294, lo acquistò in compra per diroccarlo. \nUna tale vendita fu sanzionata nel 10 luglio dello stesso \nanno dal famoso cardinale Ottaviano degli Ubaldini \nvescovo di Bologna, esule dalla sua sede, mentre era in \nValli presso Firenzuola. \nNel 1299 gli uomini di Caprenno e di altri castelli di \nfrontiera furono dai bolognesi esentati da alcune gravezze, \nstante i danni sofferti durante la guerra contro i Modanes i \nche avevano incendiato Caprenno. Riedificato e munito \ndai Bolognesi nel 1324 e 1327, fu investito e occupato \ndagli Ubaldini con l’ajuto delle genti dei Visconti di \nMilano, contro i quali il Comune di Bologna, nel 1351, \nspedì il valoroso capitano fiorentino Guglielmo Donati, \nche mise a ferro e fuoco la contrada, spianando tutte le \ncase e portando prigionieri a Bologna uomini e salmerie \n(GHERARDACCI, Istor. di Bologna) \nLa cura di Cavrenno nella quale è compresa la dogana \ndelle Filigare, fu nello spirituale sotto la pieve bolognese \ndi Mongitore, sino a che per bolla di Pio VI del 16 ottobre \n1785 venne staccata dalla Diocesi di Bologna, e data a \nquella di Firenze insieme con la chiesa di S. Lorenzo a \nPietramala, eretta dopo in pieve. \nLa parrocchia di S. Michele a Cavrenno ha 599 abitanti.",
    "original_title": "CAPRENNO o CAVRENNO",
    "byte_offset": 2120008
  },
  {
    "context": "nella Valle Tiberina.",
    "title": "CAPRESE",
    "body": "Castello capoluogo di \nComunità siccome lo fu di Potesteria, nel Vicariato Regio \ndella Pieve S. Stefano, da cui è 4 miglia a libeccio, \nDiocesi di S. Sepolcro, già di Arezzo, al cui \nCompartimento appartiene. \nÈ un avanzo di rocca con il pretorio e piccola parte di \nmura castellane nel dorso di una rupe che si avanza dal \nfianco orientale dell’Alpe di Catenaja sino alla destra ripa \ndel torrente Singerna  nel grado 29° 39′ di longitudine e \n43° 39′ di latitudine, 10 miglia toscane a maestro di \nSansepolcro, 5 a scirocco di Chiusi casentinese, e 16 a \ngrecale di Arezzo. \nOpinarono alcuni eruditi, anche nella nostra età, che a \nquesto luogo riferire volesse Procopio quando parlava \ndella mansione ad Capras, dove seguì dopo la disfatta \ndell’esercito di Totila la morte di quel re. Ma allorché si \nvoglia considerare bene la località di Caprese, per dove \nnon vi è ombra di antiche vie militari, donde varcare di là \nper l’Appennino dell’Emilia, e quando si esamina la \nmarcia dell’esercito di Narsete che da Ravenna \navanzandosi verso Roma incontrò per via il nemico, sarà \nfacile il persuadersi che in tutt’altro luogo dovette seguire \nlo scontro e la micidiale giornata, non mai nella valle \nsuperiore del Tevere e molto meno 10 miglia discosto da \nCaprese, la cui origine è oscura quanto il suo nome. \n\nIl primo albore di questo paese sembra apparire nel \nprivilegio concesso da Ottone I, il 7 dicembre 967, a \nfavore di un suo fedele chiamato Goffredo figlio del fu \nIldebrando, cui destinò in feudo i gioghi dell’Appennino \ndella Vernia a partire, da un lato dal crine delle Calvane \n(il Bastione del Trivio) sino a Montefeltro, e dall’altro \nlato dai confini di Bagno fino alla foresta di Caprile, \ncomprese le contrade di Compito, di Caprese e di Chiusi. \nDissi altrove (Vedere BADIA TEDALDA) che resta da \nsapere, se il beneficato dell’imperatore Ottone fu l’autore \ndei conti di Chiusi e di Motedoglio, alla cui consorteria \nappartennero eziandio i signori di Caprese. \nFra i documenti più antichi e meno equivoci a provare ciò \nhavvenne uno, del 12 marzo 1082, relativo a una vendita \nfatta da Alberto di Ranieri signore di Galbino a favore di \nBernardo di lui fratello, cui rinunziò la sua parte del \ncastello di Anghiari con varie possessioni e giuspadronati, \nfra i quali trovasi nominato Caprese e altre villate del \npiviere di S. Cassiano sino al fiume Singerna. \nCon altro istrumento del 1088 lo stesso Alberto col suo \nfiglio Ranieri donò alla Badia dei Camaldolesi di S. Maria \na Decciano, dove era abate un di lui fratello Pietro i suoi \naveri di Trecciano, di Sovaggio, di Pianoro , di \nTramosiano e di altri luoghi lungo la Singerna. – \nAvvenuta la fondazione della Badia di Anghiari (anno \n1104) per opera di Bernardino figlio di Sidonia e nipote di \nAlberto prenominato, i Camaldolensi acquistarono nuovi \ndiritti e più estese giurisdizioni nel castello e distretto di \nCaprese. Cosicché l’imperatore Federico I con privilegio \ndel 3 dicembre 1184; dopo lui l’imperatore Arrigo VI con \ndiploma del 6 ottobre 1186; e finalmente Carlo IV, nel 17 \nmarzo 1355, confermarono alla Congregazione \nCamaldolense il monastero di Anghiari con le chiese e \nbeni ad essa donati dai nobili di Galbino, non escluse le \nragioni acquistate sul castello di Caprese, cioè: quidquid \njuris habet in castro de Caprese, et in toto districtu ejus, \net omnia, quae fuerunt Bernardini filii Sidoniae. \n(ANNAL. CAMALD.) \nCon tutto ciò i conti di Galbino non cessarono così per \nfretta di signoreggiare sulla vallecola della Singerna, \ndisponendo quasi a libero arbitrio dei beni, \napparentemente più che in realtà, ai monasteri per altri \nfini da alcuni di quei conti stati assegnati. \nIl popolo di Caprese verso il 1260 si emancipò dai suoi \ndinasti ad insinuazione, e con l’assistenza dei Conti Guidi \ndi Romea, i quali vi dominarono sino a che, nel 1323, la \nrocca di Caprese fu assediata per tre mesi da Guido \nTarlati vescovo di Arezzo. Vinta che fu entrò pur essa fra \nle glorie militari di quel famoso prelato. Dopo la morte \ndel quale tennero domino in Caprese Pier Saccone Tarlati \ne i di lui fratelli o nipoti fino al 1363; nonostante il \nprivilegio accordato da Carlo IV (anno 1356) agli Aretini, \nnel cui contado civile ed ecclesiastico eravi sempre \nCaprese. Dopo il 1363 questa contrada cadde sotto il \ndominio dei Perugini che mantennero per 10 anni un \npresidio nella rocca di Caprese, in forza di un trattato \nconcluso con i Fiorentini, al cui contado Caprese nel 1384 \nfu incorporato con tutto il territorio di Arezzo. \nD’allora in poi il governo di Firenze destinò in Caprese \nun giusdicente di nobile lignaggio che teneva ragione \nanche sul vicino castello e distretto di Chiusi, risiedendo \nalternativamente sei mesi per luogo. Fra i potestà fiorentini stati in Caprese per la loro \nRepubblica si conta il padre di Michelangelo Buonarroti, \ne fu precisamente là, dove nacque nel 1474, il 6 di marzo, \nquel divino ingegno, siccome lo dimostrarono gli \nAccademici Tiberini nella festa letteraria ad onore del \nsommo artista in Sansepolcro testé celebrata. \nL’antica pieve di Caprese (S. Cassiano in Startina), \nsituata in un poggio di rimpetto al castello nel lato sinistro \ndella Singerna, fu pur essa di padronato dei conti di \nMontedoglio, dai quali passò verso il 1524 ai monaci \nBenedettini di Firenze, per legato dell’abate Buonafede, \nmentre era commendatario della Badia Tedalda, e della \npieve di Caprese. (PUCCINELLI , Cronic. della Bad. \nfior.) \nLa pieve di S. Cassiano in Startina  fu staccata dalla \nDiocesi di Arezzo nel 1520 per unirla al nuovo vescovato \ndi Sansepolcro. Costituiscono attualmente il piviere dei \nSS. Ippolito e Cassiano presso Caprese le seguenti \nparrocchie: 1. S. Giovanni Battista a Caprese; 2. S. \nLorenzo alla Torre con l’annesso di S. Andrea a \nSovaggio; 3. La badia di S. Maria a Dicciano con \nl’annessa badia di Tifi; 4. S. Biagio a Centosoldi, già a \nFragajolo; 5. S. Giorgio a Salutio; 6. S. Maria a \nGregnano. \nComunità di Caprese. – Il territorio di questa Comunità \nabbraccia una superficie di 19540 quadrati dai quali sono \nda detrarre 780 quadrati occupati da corsi d’acqua e da \npoche strade. \nConta 1567 abitanti a ragione di 67 individui per ogni \nmiglio quadrato di suolo imponibile. \nConfina con 5 Comunità. – A greco e a levante con il \nterritorio della Pieve S. Stefano, a cominciare dalla ripa \nsinistra della fiumana Singerna , sulla pendice meridionale \ndel monte Modina, là dove sbocca la strada che viene da \nCompito e dall’Alvernia, con la quale passa alla sinistra \ndella Singerna per salire il poggio di Startina o della pieve \ndi S. Cassiano. Di là segue la direzione da greco a levante \nsino alla croce di Fungaja , donde piega a scirocco per \nriscendere nella valle lungo la strada vecchia che guida da \nArezzo e da Anghiari alla Pieve S. Stefano, e con essa \narriva sulla Singerna che costeggia scendendo per mezzo \nmiglio lungo la ripa destra sino al fosso della Lamaccia. \nCostà trova la Comunità di Anghiari, con la quale \nmediante il fosso predetto sale il poggio di Popiano a \nostro la Madonna della Selva, il cui borro serve di limite \nalle due Comunità dal lato di ostro-libeccio sino passato \nla Selva perugina. Di là si avanza per il colle di \nGalbantino sulla schiena dell’Alpe di Catenaja. Arrivato \nal vertice della montagna dove scaturisce il Cerfone che \npassa sotto il Ponte alla Piera, s’incontra con la Comunità \ndi Subbiano, con la quale lungo il crine dell’Alpe \nmedesima attraversa le più alte sorgenti del fosso \nCamajano. Poco innanzi di arrivare al torrente \nCarbonchia subentra alla Comunità di Subbiano quella di \nChitignano che fronteggia con Caprese dal lato di ponente \nper circa 2 miglia lungo il dorso dello stesso Appennino \nsino alla Casella del monte Foresto. Qua trova la \nComunità di Chiusi Casentinese, con la quale percorre la \nspina del contrafforte orientale del monte Foresto, sinché \nentra nella via che guida al casale di Moggibiani. A \nquesto punto ripiega verso grecale-levante per scendere \nnella strada di Montalone e con essa nel fosso Tritesta, di \ncui ne seguita il corso per mezzo miglio, poscia lo \nattraversa per inoltrarsi sino alla Singerna, rimontando la \nfiumana stessa per breve cammino onde ritornare sulla \nstrada di Compito a confine con la Comunità della Pieve \nS. Stefano. \nFra i maggiori corsi di acqua che percorrono nella \nComunità di Caprese contasi il torrente Singerna , il quale \nse non nasce nel territorio in questione riceve costà il \nmaggiore alimento dai fossi di Tritesta, Carbonchia e \nCamajano. \nI punti più elevati del territorio sono dalla parte dell’Alpe \ndi Catenaja, le cui più elevate prominenze appartengono \nalle Comunità limitrofe del Casentino. \nLa fisica struttura di questo suolo, nella massima parte \nmontuoso, offre nel lato meridionale un’eccezione a \nquella delle rocce stratiformi che formano in generale \nl’esterna ossatura dell’Appennino; poiché, mentre i \nfianchi orientali dell’Alpe di Catenaja sono coperte da \nrocce di macigno e da schisti marnosi, cui trovasi \nsottostante la calcaria compatta, un’altra specie di terreno \nemerge di mezzo a quest’ultima nella valle della \nSingerna, tanto a sinistra quanto alla destra del torrente \nmedesimo. È una roccia magnesiaca verdastra che in \nmolti punti convertesi in asbesto e in gabbro, e tale più \nestesamente comparisce sul confine meridionale della \nComunità dei monti così detti Rognosi. Dal lato di levante \nsul dorso dei poggi che fanno barriera fra la Singerna e il \nTevere vedesi una prominenza denominata le Murelle, \ndove la calcarea stratiforme cangiò di aspetto e di \nstruttura mostrandosi bianca e in masse semigranose. \nIvi presso esistono alcune mofete sprigionanti dai loro \nmeati del gas acido carbonico solforoso capace di \nuccidere gli animali volatili o terrestri che vi si \navvicinano. Nel lato opposto della stessa vallecola, \nappena un miglio discosto da quelle mofete, trovasi \nl’Acqua acidula della Madonna della Selva  di cui \nabbiamo fatto cenno all’articolo ACQUE MINERALI. \nScaturisce questa piccola polla da una calcarea schistosa \ncoperta da un tufo arenario colorito in giallo dall’ossido di \nferro. \nDi quest’ultima qualità di terreno sono coperti i poggi \ndella Selva Perugina, quelli di Monna e della Madonna \ndella Selva, mentre poco lungi di là, presso il casale di \nPopiano torna ad affacciarsi la calcarea compatta, di sotto \nalla quale traboccano le rocce massicce dei Monti \nRognosi e quelle che cuoprono i fianchi del poggio di \nMontauto de’Barbolani. – Vedere ANGHIARI Comunità. \nFra i prodotti del suolo abbondano i boschi di cerri, di \nlecci, e di castagni, massime sulle pendici dei colli che \npropagansi alla destra del torrente Singerna, mentre sterili \ne in gran parte nudi sono i poggi fra il Tevere e la \nSingerna, specialmente dal lato meridionale e verso i \nmonti Rognosi. \nLe seminagioni di cereali e di mais  sono più frequenti nel \nfondo della valle coperta di ghiaja e di rena. \nLa risorsa maggiore consiste nelle piccole frequenti \ngregge pecorine, e nelle mandrie di majali che trovano il \nloro nutrimento fra le sodaglie, in mezzo alle selve \nghiandifere o sotto i castagneti. \nNon vi sono industrie manifatturiere oltre l’uso di tessere \nle mezze lane per il consumo dei villici indigeni. \nCon il Regolamento governativo del 25 giugno 1776, speciale alla Comunità di Caprese, furono riuniti in una \nsola amministrazione economica gli undici comunelli e \npopoli seguenti. 1. S. Angelo alla Lama e S. Giovanni \nBattista a Caprese; 2. S. Lorenzo alla Torre; 3. S. Giorgio \na Salutio; 4. S. Maria a Gregnano; 5. S. Biagio a \nFragajolo; 6. S. Lorenzo a Popiano (ora annesso alla \nMadonna della Selva); 7. S. Cristoforo in Monna; 8. S. \nPaolo in S. Polo; 9. S. Maria a Senzano e S. Giusto a \nTrecciano; 10. S. Maria a Dicciano e Tifi; 11. Pieve di S. \nCassiano in Startina . \nLa potesteria di Caprese fu soppressa nel 1782; alla qual \nepoca la stessa Comunità venne aggregata nel civile \nsiccome lo era nel criminale al Vicariato Regio della \nPieve S. Stefano, dov’è pure la sua cancelleria. \nL’Ingegnere di Circondario; l’uffizio per l’esazione del \nRegistro è a Sansepolcro. La conservazione dell’Ipoteche \ne la Ruota in Arezzo. \nCaprese, oltre che ha la gloria di aver visto nascere fra le \nsue mura il gran Buonarroti, è pure la patria del ch. \nastronomo vivente, Giovanni Santini, professore \nall’Università di Padova. \n \nPOPOLAZIONE della Comunità di CAPRESE a tre \nepoche diverse \n \nPopolazione del  1833 \n \n- nome del luogo: CAPRESE, titolo della chiesa: S. \nGiovanni Battista (Prioria), diocesi cui appartiene: \nSansepolcro, abitanti  nel 1833: n° 200 \n- nome del luogo: S. Cassiano in Startina, titolo della \nchiesa: SS. Ippolito e Cassiano (Pieve Arcipretura), \ndiocesi cui appartiene: Sansepolcro, abitanti  nel 1833: n° \n- nome del luogo: Centosoldi, titolo della chiesa: S. \nBiagio (Cura), diocesi cui appartiene: Sansepolcro, \nabitanti nel 1833: n° 174 \n- nome del luogo: Diccianoe Tifi, titolo della chiesa: S. \nMaria (Pieve già Badia), diocesi cui appartiene: \nSansepolcro, abitanti  nel 1833: n° 179 \n- nome del luogo: Gregnano, titolo della chiesa: S. Maria \n(Cura), diocesi cui appartiene: Sansepolcro, abitanti nel \n1833: n° 56 \n- nome del luogo: Monna, titolo della chiesa: S. \nCristofano (Cura), diocesi cui appartiene: Sansepolcro, \nabitanti nel 1833: n° 179 \n- nome del luogo: Monna, titolo della chiesa: S. Paolo \n(Cura), diocesi cui appartiene: Sansepolcro, abitanti nel \n1833: n° 158 \n- nome del luogo: Popiano, titolo della chiesa: S. Maria \ndella Selva (Pieve), diocesi cui appartiene: Sansepolcro, \nabitanti nel 1833: n° 137 \n- nome del luogo: Salutio, titolo della chiesa: S. Giorgio \n(Cura), diocesi cui appartiene: Sansepolcro, abitanti nel \n1833: n° 51 \n- nome del luogo: Torre e Sovaggio, titolo della chiesa: \nSS. Lorenzo e Andrea (Cura), diocesi cui appartiene: \nSansepolcro, abitanti  nel 1833: n° 157 \n- nome del luogo: Zenzano, titolo della chiesa: S. Maria \n(Cura), diocesi cui appartiene: Sansepolcro, abitanti nel \n1833: n° 112 \n \n\nFrazione proveniente da una parrocchia fuori della \nComunità \n \n- nome del luogo: Valle Calda, titolo della chiesa: S. \nMartino (Prioria), diocesi cui appartiene: Sansepolcro, \nabitanti nel 1833: n° 20 \n \n- totale abitanti  nel 1833: n° 1567\n- Popolazione del 1551: abitanti n° 1963 \n- Popolazione del 1745: abitanti n° 1476 \n- Popolazione del 1833: abitanti n° 1567",
    "original_title": "CAPRESE",
    "byte_offset": 2121881
  },
  {
    "context": "(Capriculum) nella Garfagnana.",
    "title": "CAPRICCHIA",
    "body": "Contrada \nche comprende 6 villate, appellate Capricchia, Mezzana, \nle Coste, Capori, Porreta e i Colli, con una sola \nparrocchia (S. Antonio abate) nel piviere, Comunità e 2 in \n3 miglia toscane a ostro di Careggine, Giurisdizione e 7 \nmiglia circa a libeccio di Camporgiano, miglia 5 a ostro di \nCastelnuovo, Diocesi di Massa ducale, già di Lucca, \nDucato di Modena. \nRisiede in monte alla destra del Serchio sul dorso della \nPenna di Sombra  Nell’Alpe Apuana fra Vagli di sotto, \nCareggine, Rontano e le Capanne d’Isola Santa, \nCapricchia con i suoi annessi conta 259 abitanti.",
    "original_title": "CAPRICCHIA",
    "byte_offset": 2136569
  },
  {
    "context": "nel littorale di Pietrasanta.",
    "title": "CAPRIGLIA",
    "body": "Casale nel \npopolo di S. Salvatore presso Pietrasanta, nella cui \nComunità e Giurisdizione è situato, Diocesi Pisana, già \nLucchese, Compartimento di Pisa. \nSiede in vaga situazione sopra un poggio coperto di olivi \nche domina tutto quel litorale a cavaliere di Pietrasanta, \nda cui Capriglia è appena a un miglio a settentrione sulla \nripa sinistra della fiumana della Versilia, antico confine \nfra la Diocesi di Lucca e quella di Luni. – Vedere \nPIETRASANTA, e S. SALVATORE DI VERSILIA.",
    "original_title": "CAPRIGLIA",
    "byte_offset": 2137202
  },
  {
    "context": "nel Valdarno superiore.",
    "title": "CAPRIGLIA o CAVRIGLIA",
    "body": "– Vedere CAVRIGLIA.",
    "original_title": "CAPRIGLIA o CAVRIGLIA",
    "byte_offset": 2137742
  },
  {
    "context": "(Caprelliola) in Val di Magra.",
    "title": "CAPRIGLIOLA",
    "body": "Castello \ncon pieve (S. Niccolò) posto sull’ultimo sprone che \n(ERRATA: dall’Appennino di Camporanghena) dallo \nsprone occidentale del monte Sagro  si stende lungo la \nsponda sinistra del fiume Magra di rimpetto al castello di \nAlbiano, nella cui Comunità e Giurisdizione è compreso, \nVicariato Regio di Fivizzano, Diocesi di Pontremoli, già \ndi Luni-Sarzana, Compartimento di Pisa. \nFu Caprigliola una delle corti concesse in feudo da \nFederico I (anno 1185) a Pietro vescovo di Luni e suoi \nsuccessori. E come sudditi di quei vescovi e dei marchesi \nMalaspina i terrazzani di Caprigliola prestarono \ngiuramento, nel 1202, all’occasione di un lodo \npronunziato dagli arbitri sopra alcune vertenze \ngiurisdizionali fra i vescovi di Luni, i Malaspina e i nobili \ndi Vezzano. (MURATORI Antich. Estens.) \nCaprigliola si crede una delle prime popolazioni della Lunigiana che si diedero in accomandigia alla Repubblica \nfiorentina, la quale da quell’epoca tenne costante presidio \nin Caprigliola e in Albiano attesa l’importanza del passo \ndella Magra. A tale effetto il Gran Duca Cosimo I, nel \n1556, ordinò che il castello di Caprigliola fosse rafforzato \ndi mura e baluardi a guisa di fortezza. \nÈ per ogni lato il distretto di Caprigliola circondato dagli \nex feudi dei (ERRATA : Malaspina di Fosdinovo) \nMalaspina di Fosdinovo e del Regno Sardo, e comunica \ncon la sezione di Albiano mediante il fiume Magra,che si \npassa in navalestro al borghetto di Bettola. – Vedere \nALBIANO in Val di Magra. \nLa parrocchia e sezione comunitativa di Caprigliola conta \n551 abitanti.",
    "original_title": "CAPRIGLIOLA",
    "byte_offset": 2137816
  },
  {
    "context": "(Caprilianum) nella Garfagnana alta alla destra del fiume Serchio di Soraggio.",
    "title": "CAPRIGNANA",
    "body": "Villaggio composto \ndi due borgate Caprignana e Valle con una chiesa \nparrocchiale (S. Giovanni Battista e S. Andrea) filiale \ndella pieve di Piazza, Comunità e circa 3 miglia toscane a \nsettentrione di S. Romano, Giurisdizione di Camporgiano, \nche è 4 miglia toscane a ostro, Diocesi di Massa ducale, \ngià di Luni-Sarzana, Ducato di Modena. \nRisiede in costa sulla pendice occidentale dell’Alpe di S. \nPellegrino. Il distretto di Caprignana ha per confine a \nlevante il popolo di Vibbiana, quello di Orzaglia a ostro, \ndi Livignano a ponente, e di Borsigliana e Vergnano a \nsettentrione. \nSi trova menzione di questo luogo in una membrana \ndell’archivio arcivescovile lucchese dell’anno 793 di \ngennajo, nella quale si tratta di un acquisto fatto da \nGiovanni vescovo di Lucca di terreni situati in Magliano, \nCipriliano, Sillano, Corfiliano, e Capoli, luoghi tutti del \npiviere di Piazza; i quali terreni appartenevano alla eredità \ndel vescovo Walprando figlio del duca Walperto di \nLucca. (MEMOR. LUCCH. T. IV) \nLa parrocchia di Caprignana fa 130 abitanti.",
    "original_title": "CAPRIGNANA",
    "byte_offset": 2139462
  },
  {
    "context": "nel Lucchese.",
    "title": "CAPRILE (S. ANDREA IN)",
    "body": "Vico e popolo \nnella Comunità e Giurisdizione di Capannori, Diocesi e \nDucato di Lucca da cui è circa miglia toscane 5 a levante. \nTrovasi alla radice meridionale delle Pizzorne nel \nplebanato e sui colli vitiferi di Segromigno. \nEravi nella stessa valle un altro Caprile a piè del Monte \nPisano. A quest’ultimo pare debba riferire una \nconcessione enfiteutica del 1014, mercé cui Gismondo di \nCorrado (Cunerado) ottenne dal vescovo di Lucca la metà \ndelle rendite e decime dovute dalle respettive popolazioni \ndi Gello, di Meati e di Vaccole e di Caprile alla Massa \nPisana, da cui esse dipendevano (MEMOR. LUCCH. T. \nIII) \nNello stesso piviere di Massa Pisana esisteva l’Eremo di \nCaprile descritto dai fiorentini, da non decidere però se fu \nlo stesso di quel che appellossi dopo Romitorio della \nSpelonca. \nIl popolo di S. Andrea in Caprile restò per qualche tempo \nannesso a quello di S. Pietro a Marcigliano. Attualmente è \nuna rettoria distinta, e conta 170 abitanti.",
    "original_title": "CAPRILE (S. ANDREA IN)",
    "byte_offset": 2140629
  },
  {
    "context": "in Val di Marecchia. ",
    "title": "CAPRILE della Badia Tedalda",
    "body": "Casale con parrocchia (S. Ba rtolommeo) nel piviere di \nFresciano, Comunità Giurisdizione e 5 miglia toscane a \nmaestro della Badia Tedalda, Diocesi di Sansepolcro, \nCompartimento di Arezzo. \nÈ situato in mezzo all’Appennino della Massa Trabaria, \nsulla schiena dei monti che propagansi dal poggio della \nZucca e da quello de’Tre Vescovi, fra le fonti della \nMarecchia. \nLa selva forte di Caprile nella Massa Trabaria era \ncompresa nel territorio della Massa Verona, quando \nl’imperatore Ottone I l’accordò in feudo a (anno 967) a \nGoffredo da cui derivarono probabilmente i conti di \nCaprese, di Montedoglio e di Chiusi, che furono i più \nantichi dinasti di cotesta parte di Alpe Appennina. – \nVedere BADIA TEDALDA e CAPRESE. \nS. Bartolommeo in Caprile ha 196 abitanti.",
    "original_title": "CAPRILE della Badia Tedalda",
    "byte_offset": 2141659
  },
  {
    "context": "",
    "title": "CAPRILE in Val di Sieve",
    "body": "Casale nel popolo di S. Maria \nall’Eremo, Compartimento e circa 3 miglia toscane a \nsettentrione di S. Godenzo Giurisdizione di Dicomano, \nDiocesi di Fiesole, Compartimento di Firenze. \nÈ posto sul giogo dell’Appennino presso l’eremo di \nAcqua Cheta in mezzo alle foreste di faggi. Fu questo \nCaprile uno dei castellucci posseduto dagli Ubaldini.",
    "original_title": "CAPRILE in Val di Sieve",
    "byte_offset": 2142499
  },
  {
    "context": "",
    "title": "CAPRILE nella Valle della Cecina",
    "body": "Vico che ebbe chiesa \nparrocchiale nel piviere di Gabbreto, ora di Montecatini, \nsul poggio di Caporciano.",
    "original_title": "CAPRILE  nella Valle della Cecina.",
    "byte_offset": 2142883
  },
  {
    "context": "(Caprium) in Val di Magra.",
    "title": "CAPRIO",
    "body": "Villaggio composto \ndi tre borgate Caprio di sopra, Caprio di sotto e Canale \ndi Caprio. È capoluogo di Comunità nella Giurisdizione e \nDiocesi di Pontremoli, da cui è quasi 4 miglia toscane a \nscirocco, Compartimento di Pisa. \nLe borgate che costituiscono il villaggio di Caprio sono \nalla destra ripa del torrente omonimo, un miglio innanzi \ndi scaricarsi nel fiume Magra, dirimpetto allo sbocco di \naltro torrente Caprio che oggi di Teglia più comunemente \nsi appella. – Trovasi nel grado 27° 36′ di longitudine e \n44° 21′ 5″ di latitudine, 6 miglia toscane a maestro di \nBagnone, 18 a settentrione di Sarzana, e 2 miglia toscane \nnella stessa direzione da Filattiera. \nSi crede che in Caprio superiore (il quale risiede sulla \ncima di un poggio detto degli ulivi) siano le vestigie \ndell’antica sua rocca. \nAll’attuale parrocchia (S. Maria Assunta) situata in \nCaprio inferiore vorrebbesi applicare una bolla spedita il 3 \nmaggio 1062 dal pontefice Alessandro II al rettore della \nchiesa di S. Maria di Caprio e agli uomini villae Caprii \nsuprani et subtani ac Canalis, se non vi fossero ragioni da \ncredere un tale documento apocrifo. \nQualora poi si debba scendere a tempi meno remoti e a \nfatti più simili al vero, trovasi che Caprio non fu altro che \nun paese di frontiera, un baluardo dei Pontremolesi \ncircondati da ogni parte dai marchesi Malaspina. Leggasi \nil diploma di Federico II ai Pontremolesi, nel quale \nvengono designati i confini della Giurisdizione e territorio \ndi Pontremoli; e si vedrà che il corso delle due fiumane omonime di Capria, una a destra (la Teglia) l’altra a \nsinistra (il nostro Caprio) servivano di limite tra il \ndistretto di Pontremoli e le terre dei marchesi Malaspina. \nInfatti il torrente Caprio che scende dal Monte Rotondo \nalla destra della Magra, ha costituito sempre, siccome \ncostituisce anche attualmente, i limiti giurisdizionali del \ncircondario di Pontremoli con gli ex feudi dei Malaspina \ndi Mulazzo. Non così nella parte orientale della Magra, \ndove il Caprio che scaturisce sui fianchi del monte Orsajo \ncessò di essere un termine rigoroso di demarcazione dopo \nche il Gran Duca Cosimo I comprò, nel 1546, dai Conti \nNocetti il castello di Rocca Sigillina con le sue ville: e nel \n1549 dal marchese Pompeo Malaspina il marchesato di \nFilattiera. Assegnata che fu una parte dei nuovi acquisti al \npaese di Caprio, si formò una Comunità separata \nnell’amministrazione economica da quella di Pontremoli, \ndi cui Caprio innanzi e dopo ha seguito costantemente i \ndestini. \nComunità di Caprio . – L’attuale territorio di questa \nComunità abbraccia una superficie di 5497 quadrati dei \nquali 257 sono occupati da strade e da corsi di acqua. \nConta tutto il distretto 1163 abitanti, cioè 180 abitanti per \nogni miglio quadrato di suolo imponibile. \nConfina con tre Comunità; a ostro-scirocco con quella di \nFilattiera, mediante il torrente Caprio a partire dal suo \nsbocco nella Magra sino alla confluenza del canale \nCavallana, dove subentra la Comunità di Bagnone, con la \nquale costeggia le pendici occidentali del colle su cui \nrisiede la Rocca Sigillina. Costà lascia a levante il corso \ndel Caprio, e volgendo la fronte a greco, trova la \nComunità di Pontremoli con la quale si dirige nel \n(ERRATA: fosso di Ondola) fosso di Orzanella  che in alto \nserve di limite dal lato di maestro fra le due Comunità \n(ERRATA: sino alla sua confluenza) e che abbandona \nprima di confluire in Magra; e di là scendendo per mezzo \nmiglio questo fiume ritorna di conserva con il territorio di \nPontremoli alla foce del Caprio. \nFra le strade rotabili che attraversano questo piccolo \nspazio di terreno (ERRATA : vi è per ora la sola Regia \npontremolese) vi è per ora  la sola via provinciale di Val \ndi Magra, la quale entra nella Comunità in questione al \nponte di Caprio. Da questo ponte si stacca il tronco di \nstrada comunitativa che conduce al capoluogo rimontando \nla sponda destra del Caprio; la quale via sarà facilmente \nridotta carreggiabile sino a Caprio inferiore. \nLa qualità del suolo di questa Comunità e di struttura \nstratiforme rudimentaria. Vi allignano in basso le viti e gli \nulivi, in alto i castagni e gli alberi fruttiferi meno delicati. \nGiova all’industria degli abitanti il torrente Caprio, il \nquale stante la sua pendenza, e la copia di acque che \nraccoglie, mette in moto dentro il territorio della stessa \nComunità 19 mulini, 4 frantoj da olivi, due gualchiere, un \nedifizio di polveriera, e una cartiera. Quest’ultima trovasi \nal luogo detto Pala presso al ponte, sotto i di cui grandiosi \narchi passa il torrente Caprio prima di entrare nella \nMagra. \nVi sono inoltre gli avanzi di due mulini a mano \ndenominati dei Saracini, costruiti probabilmente per avere \npane ai tempi che erano in moda frequenti scorrerie e \nlatrocinii fra i vassalli dei Malaspina e gli uomini liberi \ndella Lunigiana. \nNon vi sono in Caprio mercati né fiere, non ostante che \nalcune di quest’ultime fossero state decretate durante \nl’invasione francese. \nLa Comunità di Caprio dipende nel civile come nel \ncriminale dal Commissario Regio di Pontremoli dove \nrisiede l’ufizio di esazione del Registro, l’ingegnere di \nCircondario, la conservazione delle Ipoteche e la sua \ncancelleria comunitativa. La Ruota è in Pisa. \n \nPOPOLAZIONE della Comunità di CAPRIO a due \nepoche diverse \n \n- nome del luogo: CAPRIO, titolo della chiesa: S. Maria \nAssunta (Prioria), abitanti del 1745: n° 382, abitanti nel \n1833: n° 328 \n- nome del luogo: Dobbiana, titolo della chiesa: S. \nGiovanni Battista (Prioria), abitanti del 1745: n° 230, \nabitanti nel 1833: n° 220 \n- nome del luogo: Scorcetoli, titolo della chiesa: S. \nAndrea (Prioria), abitanti del 1745: n° 393, abitanti  nel \n1833: n° 465 \n- nome del luogo: Seravalle, titolo della chiesa: S. \nMichele (Prioria), abitanti  del 1745: n° 123, abitanti nel \n1833: n° 150 \n- Totale abitanti del 1745: n° 1128 \n- Totale abitanti del 1833: n° 1163",
    "original_title": "CAPRIO",
    "byte_offset": 2143031
  },
  {
    "context": "presso Siena.",
    "title": "CAPRIOLA",
    "body": "– Vedere CAPRAJA delle \nMasse S. Martino.",
    "original_title": "CAPRIOLA",
    "byte_offset": 2149089
  },
  {
    "context": "in Val d’Elsa.",
    "title": "CAPROLESE o CAMPORESE",
    "body": "– Vedere CAMPORESE.",
    "original_title": "CAPROLESE o CAMPORESE",
    "byte_offset": 2149161
  },
  {
    "context": "nel Val d’Arno pisano.",
    "title": "CAPRONA",
    "body": "Castello con due \nborgate e una pieve antica (S. Giulia) nella Comunità \nGiurisdizione Diocesi e Compartimento di Pisa, da cui è 5 \nmiglia toscane a levante. \nAlla destra riva dell’Arno alla confluenza del torrente \nZambra di Calci esiste quella rocca di Caprona che più \nvolte servì di refugio ai Pisani del vinto partito. È quella \nstessa rocca dalla quale, nel 1289, Dante vide i fanti, \n \nChe uscivan patteggiati di Caprona. \n \nFinalmente è quel fortilizio che per deliberazione \npubblica i Fiorentini smantellarono nel 1433 insieme con \ntanti altri sparsi nei contadi di Pisa e di Arezzo. \nSi trova memoria di Caprona sino dal mille. Una \nmembrana del 1024 tratta di una concessione al \nmonastero di S. Michele in Borgo di Pisa di un pezzo di \nterra con vigne posto nei confini di Caprona, luogo detto \nCrespignano (ARCH. DIPL. FIOR. Carte di S. Michele in \nBorgo di Pisa.) \nCaprona ebbe anch’essa i suoi nobili, alcuni dei quali \nlasciarono un nome nella storia. Tale fu un Ugoccione di \nCaprona compreso tra i magnati Pisani che, nel 1238, \nstabilirono una lega nel castello di S. Maria in Monte; un \nBercio che fu capo dei fuoriusciti di Pisa, allorché insieme \ncon essi, nel 1279, si fortificò nella sua torre di Caprona, \nvivendo per tre anni, di scorrerie; un Guido di Caprona che restò vittima di un Lanfranchi, nel 1322, per odio di \nparti; e un Filippo di Caprona, comandante di milizie in \nPisa per Lodovico il Bavaro, nel 1328. \nFra la Verruca e Caprona vedesi sopra deliziosa collina \ntuttora incompleto quel palazzo che Cosimo I destinava a \nuna residenza pacifica negli ultimi anni di sua vita, con \nl’intenzione di rinunziare affatto il governo al G. Principe \nFrancesco suo figlio. \nLa pieve di S. Giulia a Caprona, poco distante dal castello \nè un antico edifizio a tre corpi, ridotto attualmente alla \nsola navata di mezzo. Erano sue succursali le seguenti \nchiese: 1. S. Biagio al Castello (di Caprona), 2. S. Vittorio \ndi Campo; 3. S. Pantaleone; 4. S. Martino a Crespignano; \n5. S. Michele a Ghezzano; 6. S. Giovanni Battista a; 7. S. \nMaria a Ghezzana; 8. S. Cristofano a Colignola; 9. S. \nGiusto di Campo (oggi Pieve); 10. S. Lorenzo di Campo. \nAttualmente dipendono dalla pievania di Caprona le \nparrocchie di S. Maria a Mezzana e di S. Salvatore di \nUliveto. Le chiese di Crespignano e S. Vittorio sono senza \ncura di anime; le altre furono date al plebanato di S. \nGiusto di Campo. \nLa parrocchia di Caprona conta 452 abitanti, dei quali 31 \nentrano nella Comunità dei Bagni di S. Giuliano.",
    "original_title": "CAPRONA",
    "byte_offset": 2149229
  },
  {
    "context": "in Val di Pesa.",
    "title": "CARCHERI (S. MARTINO A)",
    "body": "Casale e \nparrocchia nella pieve di S. Vincenzo a Torri, Comunità e \nGiurisdizione e 5 miglia toscane a ostro-libeccio della \nlastra a Signa, Diocesi e Compartimento di Firenze. \nÈ posto alla destra del fiume Pesa sulle pendici australi \ndei poggi detti della Romola, lungo la strada comunitativa \nche staccasi dalla Regia pisana, alla Casellina per varcare \nin Val di Pesa. \nLa cura di Carcheri fu separata dall’antica sua pieve di S. \nIppolito in Val di Pesa per decreto arcivescovile del 3 \ngiugno 1789, che l’assegnò al piviere di S. Vincenzio a \nTorri. \nNel popolo di Carcheri esiste sulla strada provinciale alla \ndestra del fiume Pesa il soppresso ospedale di S. Maria \ndella Ginestra , ora pubblico oratorio. \nS. Martino a Carcheri conta 534 abitanti.",
    "original_title": "CARCHERI (S. MARTINO A)",
    "byte_offset": 2151816
  },
  {
    "context": "nel Val d’Arno casentinese.",
    "title": "CARDA",
    "body": "Castello con pieve \n(SS. Flora e Lucilla) nella Comunità Giurisdizione e 3 \nmiglia toscane a ponente-libeccio del Castel Focognano, \nDiocesi e Compartimento di Arezzo. \nRisiede sul fianco orientale dell’Alpe di S. Trinita nella \ndestra ripa del torrente Salutio. \nGli Ubertini conti di Valenzano ebbero signoria in quel \nluogo, che è ben diverso dal Castello della Carda in \nRomagna di giurisdizione di un ramo degli Ubaldini, da \ncui uscì Bernardino della Carda famoso capitano di \nventura del secolo XV. \nAvvi ancora in Carda la casa detta il palazzo del Conte, \ncon lo stemma dell’Abbazia di S. Trinita, indizio di \nabitazione fu compresa fra le donazioni fatte dai conti di \nValenzano al vicino monastero di Fonte Benedetta . \nLa parrocchia di S. Flora di Carda, già compresa nel \nplebanato di Socana, fu eretta in pieve per decreto \nvescovile del 21 luglio 1701. Essa conta 313 abitanti. ",
    "original_title": "CARDA",
    "byte_offset": 2152628
  },
  {
    "context": "",
    "title": "CARDETO (S. JACOPO IN)",
    "body": "Casale e parrocchia nella \nValle del Lamone, piviere, Comunità Giurisdizione e un \nmiglio toscano circa a libeccio di Marradi, Diocesi di \nFaenza, Compartimento di Firenze. \nÈ situato presso la ripa sinistra del fiume Lamone fra \ncoltivazioni di vigneti. Fanno menzione della chiesa di S. \nJacopo in Cardeto alcuni istrumenti dei secoli XII e XIII \nappartenuti alla Badia di S. Reparata del Borgo di \nMarradi. \nLa parrocchia di S. Jacopo in Cardeto comprende 551 \nabitanti.",
    "original_title": "CARDETO (S. JACOPO IN)",
    "byte_offset": 2153571
  },
  {
    "context": "in Val di Sieve.",
    "title": "CARDETOLE",
    "body": "Casale con parrocchia (S. \nMaria) nel piviere di S. Piero a Sieve, Comunità \nGiurisdizione e miglia toscane 2 e 1/2 a ponente del \nBorgo di S. Lorenzo, Diocesi e Compartimento di \nFirenze. \nLa chiesa di Cardetole è posta in pianura presso la sponda \ndestra del fiume Sieve. \nHa preso il nome dal fosso Cardetole, il quale scende \ndalla badia di Buonsolazzo e si scarica nel fiume Sieve fra \nle Comunità di S. Piero a Sieve e del Borgo S. Lorenzo. \nEra di padronato dei Medici, ora dei Pitti-Gaddi di \nFirenze. \nS. Maria a Cardetole conta 230 abitanti.",
    "original_title": "CARDETOLE",
    "byte_offset": 2154076
  },
  {
    "context": "alla destra della Pescia di Collodi,",
    "title": "CARDINO (DOGANA DEL)",
    "body": "due miglia toscane a libeccio di Pescia nel \nconfine del Granducato con il Ducato di Lucca, lunga la \nstrada Regia pesciatina. \nÈ dogana di frontiera di seconda classe nel Dipartimento \ndoganale di Pistoja.",
    "original_title": "CARDINO (DOGANA DEL)",
    "byte_offset": 2154663
  },
  {
    "context": "nella vallecola della Versilia.",
    "title": "CARDOSO",
    "body": "Villaggio con \nparrocchia che abbraccia due villate (Cardoso e \nMalinventre) nella Comunità e 2 miglia toscane circa a \nnord di Stazzema, Giurisdizione e 7 miglia toscane a \ngrecale di Pietrasanta, Diocesi già di Lucca, ora di Pisa, \nnel cui Compartimento è compreso. \nRisiede sul fianco meridionale dell’Alpe di Petrosciana, \nuno dei Varchi dell’Alpe Apuana, fra le rupi marmoree e \nschistose del Monte Forato e del Procinto, in mezzo a \npiante di Castagno, e poco lungi dal luogo, dove si \nscavano le ardesie o lavagne. \nFu signoria dei nobili di Corvaja e di Vallecchia, i quali \ncominciarono a dominare in queste montagne sino dal \ntempo dei Longobardi. \nLa cura di Cardoso già filiale di quella di Stazzema fu \neretta in pieve nel secolo XVIII, dopo che il suo rettore \nesercitava l’ufizio di vicario perpetuo foraneo. Essa al \npari di tutte le altre parrocchie del Vicariato Regio di \nPietrasanta fu staccata dalla Diocesi di Lucca, per bolla di \nPio VI del 18 luglio 1789, e aggregata alla Diocesi di \nPisa. \nLa pieve di S. Maria al Cardoso conta 344 abitanti.",
    "original_title": "CARDOSO",
    "byte_offset": 2154935
  },
  {
    "context": "in Garfagnana.",
    "title": "CARDOSO di Val di Serchio",
    "body": "Villaggio con parrocchia (S. Genesio) nel plebanato, Comunità \nGiurisdizione e circa 4 miglia toscane a ostro di \nGallicano, Diocesi e Ducato di Lucca. \nÈ situato alla base meridionale del monte di Gragno che si \nalza alla destra del Serchio fra i torrenti della Petrosciana \ne di Torrite Cava dirimpetto a Barga. \nLa parrocchia di S. Genesio al Cardoso conta 353 abitanti.",
    "original_title": "CARDOSO di Val di Serchio",
    "byte_offset": 2156058
  },
  {
    "context": "(Campus regis).",
    "title": "CAREGGI",
    "body": "Villa e contrada da cui ha \npreso il distintivo la parrocchia di S. Pietro a Careggi, \nnella Comunità del Pellegrino  presso Firenze, \nGiurisdizione e 3 miglia toscane a ponente di Fiesole, \nDiocesi e Compartimento di Firenze che è 2 miglia \ntoscane a scirocco.  \nPorta questo vocabolo una parte della base meridionale \ndel monte dell’Uccellatojo che scende nel piano di \nFirenze alla sinistra del torrente Terzolle. – È una \ncontrada che gareggia con quella di Fiesole per dolcezza \ndi clima, per delizie campestri, per amenità di situazione e \nper essere la più copiosa di ville signorili di quante altre \nfanno corona ai popolatissimi e ridenti contorni della \nregina dell’Arno. \nUna però di queste ville signorili, la più magnifica di \ntutte, ha reso famosa la contrada di Careggi. \nÈ un solido e ben inteso edifizio a guisa di fortilizio \nquadrato, o di una gran torre merlata che i Medici \neressero per loro diporto e che l’attuale dinastia conservò \nfino al 1780, epoca in cui questa casa campestre con i \nterreni annessi fu alienata a un privato cittadino. \nÈ un fabbricato celebre per l’autore Cosimo il vecchio che \nl’ordinò, per l’architetti Michelozzo Michelozzi, che lo \ndisegnò, per l’Accademia Platonica che costà fiorì; e \nperché fra le sue mura spirarono il Padre della patria e \nPietro Medici suo figlio, mentre quelle stesse stanze \nfurono culla a Lorenzo il Magnifico e a Leone X. \nLa parrocchia di S. Pietro a Careggi conta 443 abitanti.",
    "original_title": "CAREGGI",
    "byte_offset": 2156490
  },
  {
    "context": "(Caricinum, Cariginae, quasi Campus reginae) in Val di Serchio nella Garfagnana.",
    "title": "CAREGGINE",
    "body": "Castello con \nrocca diruta e pieve (SS. Pietro e Paolo) capoluogo di \nComunità nella Giurisdizione e circa 3 miglia toscane a \nostro di Camporgiano, nella Diocesi di Massa ducale, già \ndi Lucca, Ducato di Modena. \nÈ situato in costa sulla pendice della Penna di Sombra , \nsprone orientale dell’Alpe Apuana, alla destra del torrente \ndi Poggio, due miglia toscane a ponente del fiume \nSerchio nel grado 27° 58′ 6″ di longitudine, 44° 7′ 5″ di \nlatitudine, 5 miglia toscane a ostro-maestrale di \nCastelnuovo di Garfagnana. \nDi questo luogo e della sua chiesa s’incontrano notizie \nfino dal principio del secolo VIII, stante che un nobile \nlucchese Pertualdo padre di Peredeo vescovo di Lucca, \nintorno all’anno 720, fondò in Careggine la cappella, poi \npieve di S. Pietro. La quale chiesa il vescovo Peredeo, per \ntestamento, del 16 marzo 778, donò alla cattedrale di \nLucca. – Di un’altra cappella di S. Martino a Careggine \nfanno commemorazione due pergamene lucchesi sotto gli \nanni 910 e 995, relative a due enfiteusi di beni a favore di \nquest’ultima chiesa. \nCareggine ebbe i suoi signori ai quali appartenne quel \nGuntardo de Caricino, che nel 1086 assisté alla \ndonazione fatta dal marchese Alberto Rufo di Lunigiana \nalla mensa vescovile di Luni. (MURATORI Ant. Estens.) \nPiù tardi (nel 1228) i nobili di Careggine prestarono \ngiuramento di vassallaggio al legato del pontefice \nGregorio IX come sudditi della S. Sede. Quindi è nei \nregistri Vaticani di Cencio Camerario trovasi notata, come \ntributaria della Corte romana, la Massa in Caricino. \nLa pieve di S. Pietro a Careggine, nel 1260, non aveva \nchiese succursali ad eccezione dell’ospedale dell’Isola \nSanta, convertito in parrocchiale nei secoli posteriori, \nquando erano manuali della pieve di Careggine le \nparrocchie di S. Donato a Rontano, di S. Maria del \nPoggio S. Terenzo , di S. Antonio di Capricchia, e di S. \nJacopo a Isola Santa. \nIl territorio comunitativo di Careggine ha per confine a \nlevante la Comunità di Camporgiano, mediante i villaggi \ndi Sillicano e di S. Terenzio, detto il Poggio lungo il \ntorrente omonimo; a settentrione la Comunità suddetta e \nquella di Vagli di sotto; a ponente-libeccio il territorio \nGranducale del Pietrasantino mediante il giogo della \nPenna di Sombra; a ostro la Comunità di Castelnuovo \nmediante le villate di Colli e Gragnanella. \nIl castello di Careggine è circondato da mura con due \nporte: l’abitano uomini robustissimi, buoni agricoltori e \npastori, che vivono del frutto di castagne, del cacio delle \npecore, dalle quali ottengono la lana per il loro rozzo e \nsemplice vestiario. Le granaglie sono scarse, ma una \nrisorsa di questa Comunità la somministra la vite, che \nproduce il miglior vino della Garfagnana. \nLa popolazione della Comunità di Careggine consiste in \n1347 abitanti divisi in 5 sezioni, cioè: 1. Careggine, 775 \nabitanti; 2. Capanne di Careggine, 152 abitanti; 3. Isola \nSanta , 95 abitanti; 4. Fabbrica, 66 abitanti; 5. Capricchia \ne annessi, 259 abitanti.",
    "original_title": "CAREGGINE",
    "byte_offset": 2158009
  },
  {
    "context": "in Val di Magra. ",
    "title": "CAREOLA (S. GIMIGNANO DI)",
    "body": "Casale con parrocchia sulla destra del fiume Magra, nella \nComunità, Giurisdizione e Diocesi di Pontremoli, da cui è \nquasi 4 miglia toscane a libeccio, Compartimento di Pisa. \nLa parrocchia di Careola trovasi alla base dei colli che \ndegradansi dal Monte Rotondo lungo il torrente Teglia, \nossia il Caprio occidentale, sulla cui ripa sinistra si giace \nquesto piccolo casale, che non ha più di 88 abitanti.",
    "original_title": "CAREOLA (S. GIMIGNANO DI)",
    "byte_offset": 2161148
  },
  {
    "context": "nella Valle del Savio in Romagna,",
    "title": "CARESTE (S. ANDREA A)",
    "body": "Comunità e Giurisdizione di Bagno, da cui è \n10 miglia toscane a grecale, Diocesi di Sarsina, \nCompartimento di Firenze. \nRisiede sul contrafforte settentrionale del monte \nMescolino, alla destra del fosso di S. Biagio, presso il \nconfine del Granducato, e non più di 3 miglia toscane a \nponente-maestrale di Sarsina. \nFu uno dei feudi dei Conti Guidi di Bagno, assegnato \ndalla Repubblica fiorentina nel 1406 a Giovanni \nGambacorti, al cui figlio per ribellione venne ritolto, nel \n1453, con tutta la signoria di Val di Bagno (AMMIR. \nIstor. Fior.) \nIn Careste esisteva un piccolo eremo dei Camaldolensi (S. \nLorenzo in Valle) soppresso dopo la bolla d’Innocenzo X (anno 1652) e riunito alla Badia di S. Maria di Bagno. \nLa parrocchia di S. Andrea a Careste ha 65 abitanti.",
    "original_title": "CARESTE (S. ANDREA A)",
    "byte_offset": 2161608
  },
  {
    "context": "in Val di Magra.",
    "title": "CARGALLA",
    "body": "Casale da cui ha preso il \ntitolo la parrocchia di S. Lorenzo a Cargalla, nella \nComunità, Giurisdizione e Diocesi di Pontremoli da cui è \n3 miglia toscane a settentrione, Compartimento di Pisa. \nÈ situato sul fianco meridionale dell’Alpe della Cisa, fra \nla strada provinciale che varca quel giogo e il fiume \nMagra che gli scorre a levante. \nLa parrocchia di S. Lorenzo a Cargalla ha 263 abitanti.",
    "original_title": "CARGALLA",
    "byte_offset": 2162460
  },
  {
    "context": "nella Valle dell’Era.",
    "title": "CARIGIO o CARISIO",
    "body": "– Vedere BADIA A CARISIO.",
    "original_title": "CARIGIO o CARISIO",
    "byte_offset": 2162896
  },
  {
    "context": "nella Valle del Serchio. ",
    "title": "CARIGNANO e BUSDAGNO",
    "body": "Due casali nel popolo di S. Maria Assunta di Carignano, \n(ERRATA: piviere di S. Stefano a Torre) piviere di S. \nMacario, Comunità Giurisdizione Diocesi e Ducato di \nLucca, che è 4 miglia toscane a scirocco. \nRisiedono sopra i poggi che scendono verso il Serchio dal \nmonte di Quiesa fra la strada regia postale e quella \nprovinciale della Freddana. \nIn Carignano e Busdagno nel 1832 si contavano 401 \nabitanti.",
    "original_title": "CARIGNANO e BUSDAGNO",
    "byte_offset": 2162973
  },
  {
    "context": "in Val di Sieve.",
    "title": "CARLONE",
    "body": "Torrente nella profonda \nVallecola della Carza lungo il piano di Tagliaferro , dal \nquale torrente prese il nomignolo la distrutta chiesa \nparrocchiale di S. Biagio al Carlone, annesso di S. Pietro \na Vaglia, Comunità medesima, Giurisdizione di Scarperia, \nDiocesi e Compartimento di Firenze. \nEra posta sopra un colle che distendesi a nord da monte \nMorello fra il corso della Carza  e quello della Marinella, \nquasi 2 miglia toscane a ponente della strada Regia \nbolognese, e dell’osteria di Tagliaferro.",
    "original_title": "CARLONE",
    "byte_offset": 2163438
  },
  {
    "context": "già CARMIGNANO sul Monte Morello.",
    "title": "CARMIGNANELLO",
    "body": "Contrada che diede il nome a due parrocchie (S. \nMaria e S. Bartolommeo). La prima situata sulla pendice \norientale del monte che acquapende in Val di Sieve, fu da \nlungo tempo riunita al popolo di S. Maria a Paterno nel \npiviere di Vaglia; l’altra cura di S. Bartolommeo, posta \nsul lato meridionale del monte medesimo, fu annessa a \nquella (ERRATA : di S. Maria in Padule, nel piviere,) di S. \nSilvestro a Ruffignano nel piviere di S. Stefano in Pane, \nComunità Giurisdizione e circa 4 miglia toscane a grecale \ndi Sesto, Diocesi e Compartimento di Firenze. \nIl distretto di S. Bartolommeo a Carmignanello, \nattualmente di proprietà del marchese Ginori, forma \nappendice al vasto suo parco della Doccia. \n Riferisce al Carmignano di Vaglia un diploma \ndell’imperatore Corrado I del dì 11 luglio 1037 al capitolo \ndella cattedrale di Firenze, cui confermò tra le altre \npossessioni due mansi posti in Carmignano , nel plebanato \ndi S. Pietro a Vaglia (LAMI, Mon. Eccl. Flor.) ",
    "original_title": "CARMIGNANELLO",
    "byte_offset": 2163978
  },
  {
    "context": "nella Vallecola del torrente Carza.",
    "title": "CARMIGNANO in Val di Sieve",
    "body": "– Vedere CARMIGNANELLO.",
    "original_title": "CARMIGNANO in Val di Sieve",
    "byte_offset": 2165020
  },
  {
    "context": "(Carminianum)",
    "title": "CARMIGNANO in Val d’Ombrone pistojese",
    "body": "Terra, già castello, capoluogo di piviere, di \nComunità e di Potesteria nel Vicariato Regio di Prato, \nDiocesi di Pistoja, Compartimento di Firenze. \nRisiede sul fianco orientale del Monte Albano che \nstendesi fino all’Ombrone fra i torrenti Turba ed Elsana; \nin un suolo famoso per i suoi vini, nel grado 28° 39′ 4″ di \nlongitudine, 43° 49′ di latitudine, 13 miglia toscane a \nponente di Firenze, 8 a scirocco di Pistoja, a 5 a libeccio \ndi Prato. \nLa memoria più vetusta di questa Terra mi parve vederla \nin un privilegio di Ottone III, dato in Roma il 25 febbrajo \ndel 998 a favore di Antonio vescovo di Pistoja, cui \nconfermò tra gli altri luoghi della sua Diocesi la Corte di \nCarmignano . Era divenuto un forte castello di frontiera \ndei Pistojesi, quando tentarono di averlo, nel 1154, i \nPratesi sollecitati e soccorsi dai Fiorentini, ai quali ultimi \nriuscì di impadronirsene, nel 1228, l’anno stesso in cui \nFirenze pose in campo la prima volta il suo Carroccio. \nNella pace conclusa fra le parti belligeranti i Pistojesi \ndovettero promettere di non rifabbricare alcuna sorta di \nfortificazione sul poggio dive esisteva l’altra torre di \nCarmignano, smantellata per ordine dei vincitori, ad onta \nspecialmente di un segno marmoreo che faceva le fiche a \nFirenze, per cui presso il popolo fiorentino quella torre \npassò in proverbio. \nCotali patti umilianti vennero dimenticati appena si offrì \nfavorevole occasione di guerra ai Pistojesi, i quali nello \nstesso secolo XIII rialzarono sul poggio di Carmignano \nuna nuova rocca. \nMa tanto questa quanto il sottostante castello dovettero \nvedere col principio del secolo susseguente un altro \npadrone nella persona di Musciatto Franzesi, cui fu dato \nin dono Carmignano da Carlo di Valois, in ricompensa \nforse di aver accolto nel suo castello di Staggia gli armati \nspediti da Filippo il Bello, per impossessarsi in Anagni di \nBonifacio VIII. \nLa rocca di Carmignano, dopo la resa di Pistoja (anno \n1306) fu venduta da Musciatto ai Fiorentini che tosto la \nfecero disfare, ritenendo la Terra e distretto di \nCarmignano, sino a che quei terrazzani, con atto del 18 \ndicembre 1314, vollero ritornare sudditi ai Pistojesi. \nMa tiranneggiando aspramente quelle popolazioni il \ngenero di Castruccio (Filippo Tedici) i Carmignanesi nel \ngennajo del 1325 deliberarono rendersi di propria volontà \nalla Signoria di Firenze, la quale affrancò quei terrazzani \nper sette anni, e dichiarò il loro territorio distrettuale del \ncontado fiorentino. \nSennonché, dopo la rotta dell’Altopascio, Castruccio \navanzandosi vittorioso verso Firenze, sul cadere dell’anno \n1325 investì e ben presto si impossessò del castello di \nCarmignano e della sua rocca. \nIl quale castello egli attese a fortificare di mura, di \nbattifolli, di fosse e di munizioni col disegno di fare costà \nil suo quartiere generale e la sede della guerra: siccome \npoco dopo fu nel distretto di Carmignano il campo di \nbattaglia, dove l’astuto capitano lucchese sorprese e ruppe l’agguato tesogli dal generale de’Fiorentini, cui fece \nmo zzare al testa per crescere vieppiù l’onta dei suoi \nnemici. \nMa la morte di Castruccio avendo rincorato l’animo dei \nFiorentini, essi rivolsero tosto le loro armi alla conquista \ndi Carmignano, verso dove inviarono 5000 fanti e 800 \ncavalieri. Da venti parti fu investito il grande recinto della \nTerra, nella quale dopo aspra e lunga battaglia entrarono \ngli assalitori (16 settembre 1328) intanto che la numerosa \nguarnigione si difese otto giorni più nella rocca e nel suo \ngirone. \nEbbe di tale acquisto Firenze grande allegrezza, nel di cui \ngran consiglio fu messo a partito, se disfare si dovesse il \ncastello e la rocca di Carmignano per timore di altro \npotente (Lodovico il Bavaro) nemico della Repubblica. \nVinse però il partito di ritenere il castello, di ristringere il \ngiro delle sue mura e di rafforzare al rocca e il suo girone. \n(GIOVANNI VILLANI, Cronica, libri IX e X). \nNella quale deliberazione fu anche deciso, che \nCarmignano con il suo distretto si ascrivesse in perpetuo \nal fiorentino contado. E così fu fatto: siccome lo provano i \ncapitoli della pace conclusa coi Pistojesi, e il sindacato \nche, nel 12 dicembre 1331, fu dato a fra Jacopo di Carda \nconverso della Badia di Settimo, mentre lasciava l’ufizio \ndi camarlingo del Comune di Firenze per le spese fatte \nalle fortificazioni della Terra di Carmignano. (ARCH. \nDIPL. FIOR., Carte di Castello) \nChi visita questa Terra resta sorpreso di non trovare alcun \nindizio di tante decantate fortificazioni, e di vedere un \npaese aperto di due borghi staccati, il più alto dei quali \nconserva il nome di Castello, probabilmente per essere al \nsuo ridosso la semidiruta rocca, convertita oggi nel \npalazzo pretorio. \nL’antica sua pieve e arcipretura (S. Michele) esisteva nel \nborgo superiore, traslocata da pochi anni nel più vasto \ntempio di S. Francesco, già dei Frati minori Conventuali, \nsituato nel borgo inferiore, e dove esiste un malconcio \nquadro del Pontormo. – Essa è matrice dei seguenti \npopoli. 1. S. Cristina ai Pilli; 2. S. Maria a Bonistallo; 3. \nSS. Stefano e Cristina a Mezzana; 4. S. Lorenzo a \nMontalbiolo; 5. S. Pietro a Vergereto. \nComunità di Carmignano. – In territorio distrettuale di \nCarmignano occupa una superficie di 13004 quadrati, dei \nquali quadrati 351 sono presi da corsi d’acqua e da strade. \nHa di popolazione 8495 abitanti, a ragione di 520 \nindividui per ogni miglio quadrato di suolo imponibile. \nConfina con 8 Comunità. \nA ostro mediante l’Arno ha di fronte per breve cammino \nnello stretto della Golfolina la Comunità di Montelupo, a \npartire contr’acqua dalla barca di Camajone; ma poco \ndistante trova sulla sinistra dell’Arno medesimo la \nComunità della Lastra, con la quale si accompagna sino \nalla confluenza dell’Ombrone pistojese, mediante il quale \nconfina dal lato di levante con la Comunità di Signa sino \nal ponte dell’Asse sulla strada Regia Pistojese. Costà \ntocca una tangente della Comunità di Campi, alla quale \nresta a contatto la Comunità di Prato, che s’incontra con \nquella di Carmignano prima di arrivare al Ponte al \nMulino. \nQua piegando a grecale prosegue contro al corrente \ndell’Ombrone, passa sulla testata meridionale del Ponte \nsospeso  delle Regie cascine del Poggio a Cajano, e quindi \ncavalca il Ponte a Tigliano , per giungere alla foce del \ntorrente Stella. A questo punto lascia l’Ombrone e la \nComunità di Prato, e trova dal lato di maestro quella di \nTizzana, con la quale confina, prima mediante il torrente \nStella , poi per il rio di Salceto  che lascia alla strada di \nSpazzavento, con la quale forma un angolo rientrante e \nsale con essa sulla cima del Monte Albano. \nAl piano della Torre di S. Alluccio tocca la Comunità di \nVinci; e voltando la fronte a libeccio si dirige insieme con \nessa Comunità per l’antico stradone del Barco Reale \nlungo il giogo di Pietra Marina sino al termine del \nPescajone sulla strada che da Vitolini porta per S. Giusto \na Carmignano. \nA questo punto subentra la Comunità di Capraja, con la \nquale piega sotto la giogaja del Monte Albano sino \noltrepassata la badia di S. Martino in Campo. Giunta a \nValicarda  sul quadrivio della Vergine scende per il fianco \noccidentale del poggio di Artimino, per dove entra nella \nstrada di Vardiavoli o Via de’Diavoli, e con essa ritorna \nnell’Arno alla barca di Camajone. \nFra i maggiori corsi d’acqua che traversano il territorio \ncomunitativo di Carmignano, oltre i fiumi Arno ed \nOmbrone, i quali ne lambiscono i confini dal lato di ostro-\nscirocco sino a grecale, sono da contarsi il torrente Turba, \nche riunisce nel suo alveo molti rivi a ponente di \nCarmiganno e il torrente Elzana , o Elsana, che scende dal \nlato orientale del capoluogo. \nMolte sono le strade rotabili comunitative che si staccano \ndalla Regia pistojese, la quale pur essa corre 2 buone \nmiglia sul territorio di Carmignano. Due vie carreggiabili \npartono dal Poggio a Cajano per il capoluogo della \nComunità, per Comeana e Artimino; una terza si stacca \ndal Ponte a Signa per Artimino e per il Poggio a Cajano, \nluoghi entrambi celebri nella storia e che fanno parte di \nquesta stessa Comunità. \nLa Pietra Marina sulla giogana di Monte Albano è il \npunto più eminente del territorio in questione. Essa \ntrovasi a 984 braccia sopra il livello del Mediterraneo. \nLa qualità del terreno del territorio di Carmignano \nappartiene per la massima parte a quello che i geologi \nappellano di sedimento inferiore, cui spetta il macigno e il \ngalestro; il primo dei quali si affaccia in grandi strati dal \nlato australe, specialmente nella gola della Golfolina, e \nnel Poggio alla Malva; mentre il secondo predomina nella \nparte opposta del Monte Albano volta a levante e a \ngrecale. Sopra quest’ultima qualità di terreno risiede \nCarmignano, e in mezzo ad esso prosperano, \nmassimamente dal lato orientale verso la collina di \nMontalbiolo, quelle viti che forniscono il brillante \nCarmignano , uno dei migliori e più ricercati vini della \nToscana. Ne è sola la vite che abbonda costà, ma l’ulivo, \nil gelso, le piante pomifere e i fichi forniscono copiose \nraccolte. \nLe granaglie sogliono più che altrove seminarsi nelle \npiagge fra gli ulivi e nella pianura lungo la strada Regia \npistojese in un suolo avventizio stato in gran parte \npalustre. Il loro prodotto basta e spesso avanza al \nconsumo della popolazione: così il bestiame da frutto, sia \nvaccino, sia porcino. Quest’ultimo ha il suo maggior \npascolo sul dorso del Monte Albano, sparo di prati \nnaturali, di boschi e di selve di castagni. \nOttimi pascoli artificiali si trovano nella pianura del Poggio a Cajano subentrati alle perniciose risaje. I boschi \ndi querce, di lecci, di cerri e le pinete adornano il Barco \nRegio e la parte più silvestre del Monte Albano e del \nramo che propagasi verso Artimino. \nSono articoli di lucro e di costante occupazione per gli \nartigiani la costruzione di carri e i lavori di fabbro. Uno di \nquest’ultimi abilissimo ha la sua officina nel Poggio a \nCajano. \nCon il Regolamento governativo del 23 maggio 1774 la \nComunità di Carmignano si compose dei popoli e Comuni \nseguenti: 1. Carmigano; 2. Seano, 3, Buonistallo; 4. Pilli; \n5. Mezzana; 6. Verghereto; 7. S. Martino in Campo; 8. \nArtimino; 9. Comeana; 10. Bacchereto; 11. S. Michele \nVignole; 12. S. Biagio a Vignole.  \nLe ultime due parrocchie nella nuova divisione \neconomica del Granducato furono in gran parte cedute \nalla comunità di Tizzana; mentre da lato orientale venne \nriunito al distretto comunitativo di Carmignano la \nparrocchia di Montalbiolo staccata dalla Comunità di \nPrato, e quella di S. Stefano al Poggio alla Malva o alle \nBusche, già compresa nella Comunità della Lastra. \nLa Comunità mantiene un medico, un chirurgo e un \nmaestro di scuola. \nRisiede in Carmignano un Potestà per il criminale e la \npolizia dipende dal Vicario di Prato, dov’è l’ufizio del \nRegistro, l’ingegnere di Circondario e la Cancelleria \nComunitativa. La conservazione delle Ipoteche è in \nPistoja e la Ruota in Firenze. \nNon vi sono mercati settimanali. Una sola fiera ha luogo \nin Carmignano il dì 30 novembre. \n \nPOPOLAZIONE della Comunità di CARMIGNANO a tre \nepoche diverse \n \n- nome del luogo:Artimino, titolo della chiesa: S. \nLeonardo (Pieve), abitanti nel 1745: n° 430, abitanti nel \n1833: n° 509 \n- nome del luogo: Bacchereto, titolo della chiesa: S. Maria \n(Pieve), abitanti nel 1745: n° 739, abitanti nel 1833: n° \n- nome del luogo: Bonistallo, titolo della chiesa: S. Maria \n(Prioria), abitanti  nel 1745: n° 852, abitanti nel 1833: n° \n- nome del luogo: Busche o Poggio alla Malva, titolo \ndella chiesa: S. Stefano (Prioria), abitanti nel 1745: n° \n172, abitanti nel 1833: n° 344 \n- nome del luogo: Campo, titolo della chiesa: S. Martino \n(Prioria), abitanti  nel 1745: n° 186, abitanti nel 1833: n° \n- nome del luogo: CARMIGNANO, titolo della chiesa: S. \nMichele in S. Francesco (Pieve Arcipretura), abitanti nel \n1745: n° 733, abitanti  nel 1833: n° 1389 \n- nome del luogo: Comeana, titolo della chiesa: S. \nMichele (Prioria), abitanti  nel 1745: n° 600, abitanti nel \n1833: n° 952 \n- nome del luogo: Mezzana, titolo della chiesa: SS. \nStefano e Cristina (Cura), abitanti  nel 1745: n° 223, \nabitanti nel 1833: n° 426 \n- nome del luogo: Montalbiolo, titolo della chiesa: S. \nLorenzo (Cura), abitanti nel 1745: n° 96, abitanti nel \n1833: n° 137 \n- nome del luogo:Pilli, titolo della chiesa: S. Cristina \n\n(Prioria), abitanti  nel 1745: n° 378, abitanti nel 1833: n° \n- nome del luogo: *Seano, titolo della chiesa: S. Pietro \n(Prioria), abitanti  nel 1745: n° 936, abitanti nel 1833: n° \n- nome del luogo: Verghereto, titolo della chiesa: S. Pietro \n(Prioria), abitanti  nel 1745: n° 105, abitanti nel 1833: n° \n \n- totale abitanti nel 1551 (la popolazione del 1551 della \nPotesteria di Carmignano non si trova distinta per \nparrocchie): n° 3081 \n \n- totale abitanti  nel 1745: n° 5448 \n \nFrazione di abitanti provenienti da parrocchie fuori della \nComunità \n \n- nome del luogo: Vignole, titolo della chiesa: S. Michele \n(Prioria), comunità donde proviene: Tizzana, abitanti nel \n1833: n° 340 \n- nome del luogo: Vignole, titolo della chiesa: S. Biagio \n(Cura), comunità donde proviene: Tizzana, abitanti  nel \n1833: n° 139 \n \n-TOTALE abitanti nel 1833: n° 8495 \n \nL’asterisco * avvisa che una frazione di quel popolo entra \nin altra Comunità.",
    "original_title": "CARMIGNANO (Carminianum) in Val d’Ombrone",
    "byte_offset": 2165116
  },
  {
    "context": "in Val di Magra presso la Spezia.",
    "title": "CARNÈA",
    "body": "Castello dove fu un’antica pieve, ora rettoria, (S. Maria Assunta) \nnella Comunità e mandamento della Spezia, Diocesi di \nLuni-Sarzana, Regno Sardo. \nÈ posto dietro il seno Lunense (oggi Golfo della Spezia), \n2 miglia toscane a settentrione del suo capoluogo di \nMandamento. \nA questo luogo probabilmente riferisce la pieve di Cornèa \nnominata nelle bolle spedite da Eugenio III (anno 1149) e \nda Innocenzo III (anno 1202) ai vescovi di Luni. \n(UGHELLI, Ital. Sacr.) \nLa parrocchia di S. Maria Assunta di Carnèa conta 286 \nabitanti.",
    "original_title": "CARNÈA",
    "byte_offset": 2178757
  },
  {
    "context": "in Val Tiberina.",
    "title": "CARONI",
    "body": "Due villate, Caroni di sopra \nnella parrocchia di S. Paolo sulla vecchia strada aretina, e \nCaroni di sotto nel popolo di S. Cristofano a Monni, \nComunità di Caprese, che è 2 miglia toscane circa a \nsettentrione, Giurisdizione della Pieve S. Stefano, Diocesi \ndi Sansepolcro, Compartimento di Arezzo.",
    "original_title": "CARONI",
    "byte_offset": 2179344
  },
  {
    "context": "in Val di Magra.",
    "title": "CARPENA",
    "body": "Castello nel seno esterno del \nGolfo della Spezia con parrocchia (S. Niccolò di Bari) \nnella Comunità di Riccò, Mandamento e circa 3 miglia \ntoscane a nord della Spezia, Diocesi di Luni-Sarzana, \nRegno Sardo. \nÈ incerto se a questo luogo riferire debba il Carpenetulo \nrammentato nella donazione fatta nel giugno del 1085 dal \nmarchese Alberto Rufo alla mensa vescovile di Luni. Certo è che Carpena fu uno dei feudi dei Marchesi \nEstensi, alienato nel secolo XII ai marchesi Malaspina, da \nquesti ultimi dato in enfiteusi, nel 1202, ai vescovi di \nLuni, dai quali fu ceduto nel 1252 a Niccolò Fiesco dei \nconti di Lavagna, che lo rivendé nel 1276 insieme con \naltri castelli di Val di Vara alla Repubblica di Genova, nel \ntempo che questa l’incorporava al suo contado, ad onta \ndelle rimostranze dei prelati e conti di Luni. \nCarpena ha dato un buon pittore poco noto, ma che autore \ndi una ben dipinta tavola esistente alla Spezia nel collegio \ndelle scuole; sotto la quale si legge Antonius Carpeninus \nSpediensis pingebat , anno 1539. \nLa parrocchia di S. Niccolò a Carpena fa 113 abitanti.",
    "original_title": "CARPENA",
    "byte_offset": 2179676
  },
  {
    "context": "",
    "title": "CARPEVOLA",
    "body": "Uno dei monti dove sono aperte le cave \ndel più bel marmo bianco di Carrara. – Vedere \nCARRARA, Comunità.",
    "original_title": "CARPEVOLA",
    "byte_offset": 2180820
  },
  {
    "context": "nella Valle del Montone in Romagna.",
    "title": "CARPINE (S. MARIA AL)",
    "body": "Casale e parrocchia nel piviere di S. Valentino, \nComunità e 4 miglia toscane a maestro di Portico, \nGiurisdizione della Rocca S. Casciano, Diocesi di Faenza, \nCompartimento di Firenze. \nRisiede sulla spina del contrafforte dell’Appennino che \nscende dall’Alpe di S. Benedetto, e che divide la Valle del \nMontone dalla (ERRATA : Valle Acereta) Valle del \nTramazzo. \nS. Maria al Carpine conta 93 abitanti.",
    "original_title": "CARPINE (S. MARIA AL)",
    "byte_offset": 2180946
  },
  {
    "context": "nella Valle del Serchio in Garfanana.",
    "title": "CARPINECCHIO",
    "body": "– Vedere TIGLIO di Barga.",
    "original_title": "CARPINECCHIO",
    "byte_offset": 2181420
  },
  {
    "context": "nel Valdarno fiorentino.",
    "title": "CARPINETA",
    "body": "Vico che diede il \nnome al popolo di S. Maria a Carpineta, attualmente \nannesso a S. Giusto a Ema, nel piviere dell’Impruneta, \nComunità Giurisdizione e 2 miglia toscane a levante del \nGalluzzo, Diocesi e Compartimento di Firenze. \nTrovasi nella Vallecola dell’Ema, alla sinistra di questo \ntorrente nella pendice settentrionale del poggio di S. \nGersolè. Era una delle antiche chiese suffraganee della \npieve di S. Maria dell’Impruneta, siccome apparisce dalle \nbolle spedite da Adriano IV, nel 1 dicembre 1156, e da \naltri pontefic i a quei pievani. – Essa fu di padronato dei \nmarchesi Niccolini di Firenze, e restò soppressa sul \ndeclinare del secolo XVIII.",
    "original_title": "CARPINETA",
    "byte_offset": 2181505
  },
  {
    "context": "nella valle dell’Ombrone pistojese.",
    "title": "CARPINETA, o CARPINETO",
    "body": "Casale con parrocchia denominato ora di S. \nMichele a Vignole, nel piviere di Piuvica, Comunità, \nGiurisdizione e 2 miglia toscane a settentrione di Tizzana, \nDiocesi di Pistoja, Compartimento di Firenze. \nÈ situato in pianura (ERRATA: alla destra) alla destra \ndell’Ombrone presso la strada Regia pistojese. \nIn questa villa, se non fu il Carpineta del Bolognese, la \nGran Contessa Matilda, nel 1104, fece una donazione alla \nBadia di Fonte Taona. Era forse dello stesso luogo quel \ngiusdicente Ubaldo di Carpineta che assisté la \n\nsoprannominata contessa nella pubblicazione di alcuni \nPlaciti. – Vedere VIGNOLE di TIZZANA.",
    "original_title": "CARPINETA, o CARPINETO",
    "byte_offset": 2182218
  },
  {
    "context": "nella Valle dell’Arno sotto Firenze.",
    "title": "CARRAJA di Val di Marina",
    "body": "Villaggio con pieve antica (S. Maria), nella \nComunità e 3 miglia toscane a settentrione di Calenzano, \nGiurisdizione di Campi, Diocesi e Compartimento di \nFirenze da cui è 10 miglia toscane a maestro. \nÈ situato sulla ripa destra della fiumana Marina, alla base \ndel monte della Calvana, sull’antica strada che da Prato \nper Valdimarina penetra in Mugello. \nVarii luoghi hanno derivato il nome di Carraja dalla \nstrada carrareccia scavata nel terreno a guisa di un \nfossato, che Carraria nel medio evo soleva appellarsi, a \ndistinzione delle strade sollevate dal circostante secolo, \nche dicevano Aggerate. \nLa pieve di S. Maria di Carraja portava il distintivo di \nCarraja Buja . Fu già padronato della famiglia Tosinghi, \nattualmente di data del Sovrano. Essa comprendeva oltre \nl’ospedale di San Giovanni in Carraja , 9 parrocchie \nriunite ora nelle 4 seguenti: 1. S. Maria a Carraja , Pieve \ncon gli annessi di S. Margherita a Torri e di S. Lorenzo a \nVezzano; 2. S. Pietro a Casaglia, Prioria con l’annesso di \nS. Martino a Lama; 3. S. Lucia in Collina, con l’annesso \ndi S. Lorenzo a Spezzatole; 4. S. Stefano a Secciano con \nl’annesso di S. Michele a Cupo. \nS. Maria a Carraja conta 375 abitanti.",
    "original_title": "CARRAJA di Val di Marina",
    "byte_offset": 2182918
  },
  {
    "context": "",
    "title": "CARRAJA in Val d’Ombrone pistojese",
    "body": "Borgata nel \npopolo di Satornana, Comunità di Porta al Borgo, \nGiurisdizione e Diocesi di Pistoja, Compartimento di \nFirenze. \nRisiede sulla strada vecchia della Montagna pistojese, che \ndalla valle dell’Ombrone monta in quella del Reno, 4 \nmiglia toscane circa a settentrione di Pistoja.",
    "original_title": "CARRAJA in Val d’Ombrone pistojese",
    "byte_offset": 2184207
  },
  {
    "context": "",
    "title": "CARRAJA nella Valle del Serchio",
    "body": "Vico che diede il \nnome alla parrocchia di S. Salvatore di Carraja , già nel \nplebanato di Rigoli, attualmente aggregata alla chiesa \npievana di San Giovanni Evangelista di Arena, nella \nComunità, Giurisdizione e 2 miglia toscane a settentrione \ndei Bagni a S. Giuliano, Diocesi e Compartimento di Pisa.",
    "original_title": "CARRAJA nella Valle del Serchio",
    "byte_offset": 2184542
  },
  {
    "context": "",
    "title": "CARRAJA nel piano di Lucca",
    "body": "Borgata da cui prese il \ndistintivo la parrocchia di S. Donato in Carraja , nel \npiviere di S. Paolo già detto in Gurgite, Comunità \nGiurisdizione e 2 miglia toscane a libeccio di Capannori, \nDiocesi e Ducato di Lucca. \nÈ posto fra l’Ozzari e la strada Francesca sulla via \nCarraja , che qui presso si stacca dalla Francesca per \nguidare a Bientina, e di là nel Val d’Arno inferiore. \nI fondi o masse di questa ubertosa pianura sembra che nel \nsecolo XII e XIII fossero aggravati di un tributo da \npagarsi alla Corte di Roma siccome lo indicano i registri \ndivulgati da Muratori. \nLa parrocchia di S. Donato in Carraja conta 549 abitanti.",
    "original_title": "CARRAJA nel piano di Lucca",
    "byte_offset": 2184886
  },
  {
    "context": "",
    "title": "CARRAJA di PORTO PISANO",
    "body": "Dava il nome alla \ndistrutta pieve di Porto Pisano (S. Stefano de Carraria) \nconsacrata da Pietro vescovo di Pisa nell’anno 1116, nella \nquale occasione gli assegnò in dote un pezzo di terra \nlavorativa e vignata, confinante da un lato con la stessa \npieve, e circondato per gli altri lati dal fiumicello Cingle, \ne dalla Fossa vecchia (MURATORI, Ant. M. Aevi). – \nVedere PORTO PISANO.",
    "original_title": "CARRAJA di PORTO PISANO",
    "byte_offset": 2185575
  },
  {
    "context": "",
    "title": "CARRARA",
    "body": "Città capoluogo di Comunità e di Principato, \nche unitamente al Ducato di Massa fu dominata dai propri \ndinasti Cybo-Malaspina, ora dal Duca di Modena, nella \nnuova Diocesi e miglia toscane 3 e 1/2 a maestrale di \nMassa ducale, 5 in 6 miglia toscane a grecale dalle rovine \ndi Luni, e 9 a levante-grecale di Sarzana. \nTrovasi fra il grado 27° 46’di longitudine e 44° 5 di \nlatitudine sulla nuova strada postale di Genova fra Massa \ne Sarzana, alla base occidentale dell’Alpe Apuana, e nel \nfondo della valle solcata dal piccolo fiume Avenza , 4 \nmiglia discosta dal suo litorale, sotto quei monti inesausti \ndi candido marmo, per cui Carrara ebbe origine e \ncelebrità. \nInfatti l’etimologia di questa Carrara (Carraria) \npiuttostoché dalla strada carrareccia sterrata, sembra cosa \npiù analoga derivarla dalle sue cave (Carrières dei \nFrancesi) che Carrariae appellavano gli scrittori dei \ntempi barbari. – Vedere i miei CENNISIPRA L’ALPE \nAPUANA E I MARMI DI CARRARA, pubblicati i \nFirenze nel 1820. \nAd ogni modo l’origine di Carrara conviene respingerla \nall’epoca delle prime lavorazioni delle lapicidine di Luni, \ncome il punto più centrale delle cave, il luogo di maggiore \nriunione e domicilio di lavoranti, di amministratori o altri \nimpiegati del Fisco imperiale, per conto di cui si \nscavavano, e si amministravano nei primi secoli del \nRomano impero le cave dei monti di Luni: \n \n\n……………………… dove ronca \nLo Carrarese che di sotto alberga. \n\n \nÈ in questo che resta tuttora a decidersi se i marmi \nLunensi di Carrrara furono adoperati dagli Etruschi o dai \nLiguri che occuparono per lunga stagione il paese fra \nl’Arno e la Magra. Comecché gli scrittori del secolo di \nAugusto non facciano parola della scoperta del bianco \nordinario e del marmo turchino venato (Bardiglio) che \nscavasi da tempo immemorabile nei monti di Carrara, \npure da uno di essi (Strabone) si ha la conferma che \na’suoi tempi si recavano dalle Lunensi lapicidine \ngrandissime tavole, colonne e massi marmorei per farne \nsquisiti lavori che ammiravansi in Roma e in altre città \nd’Italia. \nIntorno a questa stessa età fu incisa nelle cave di Carrara \nuna tavola marmorea da me fatta incidere e pubblicata \nnella citata operetta, dove si fa menzione di un Ilario \nMaestro dei Villici , e di due Decurioni, i cui nomi variano \nal pari dei Consoli di Roma ivi parimente scolpiti, a \ncominciare dall’anno 16 sino all’anno 22 dell’Era Volgare \ninclusive. \nTanto il nome del Maestro quanto quello dei Decurioni, \nessendo senza il prenome e conseguentemente della classe \nservile, non possono riferire naturalmente ai Decurioni di \nMunicipio, ma piuttosto ai capi delle lavorazioni di quelle \nlapidicine, dove probabilmente esisteva un collegio di \nfabbri marmorai, nel modo che si trovò un Decurione dei \nfabbri navali in quell’Annio Proculo del sarcofago riposto \nnel Campo Santo di Pisa. \nChe il luogo di Carrara fosse abitato sino dai primi tempi \ndel Regio Impero da varie classi di artisti, ne danno \nargomento per crederlo il lusso introdotto nella capitale \ndel mondo sino dai tempi di Mamurra, che volle l’atrio \ndel suo palazzo adorno di colonne di marmo lunense; e lo \nattestano le magnificenze di Augusto che cangiò Roma di \nlaterizia in marmorea. A ciò si aggiunga che a ciascuna \nspecie di lavoro di marmo erano a quella età destinati \ndiversi artefici, scalptores, marmorarii, lapidarii, \nquadratarii, musarii, characterii, etc. \nDella classe degli’ingenui o liberti furono i comp utisti dei \nmarmi Lunensi. Tale era quel Ti. Flavio Successo Liberto \ndi Augusto Tabularius Marmorum Lunensium che leggesi \nin una iscrizione del Grutero. Sotto l’impero di Valente, \nGraziano e Valentiniano II, l’ufizio di ragioniere si estese \nanco all’incarico di sorvegliare all’esecuzione di una \nlegge, che vietava a chiunque lo scavo dei minerali e \nmarmi dei propri fondi, alle miniere o cave del governo \nnon recasse pregiudizio la concorrenza. (Cod. Theodos., \nleg. XIII, De Metallis.) \nMa un tal vincolo, riconosciuto fatale all’industria, fu ben \npresto abolito con altra legge più liberale, la quale \npermise a chicchessia di fare escavazioni, in vista che il \nprezzo delle pietre era cresciuto smisuratamente. “Ché \nanzi spariamo, (diceva l’autore della legge) che con tal \nmezzo si possono scuoprire molte vene di bellissimi \nmarmi.” (Cod. Theodos., Leg. II) \nIl marmo candido finissimo statuario delle cave lunensi fu \nal dire di Plinio, scoperto poco tempo innanzi la sua età. \nLa quale scoperta fece dimenticare alli stessi scultori \nvenuti in Italia dalla Grecia il loro famigerato marmo di \nParo e quello Pentelico, di cui fino allora avevano gli \nstatuari quasi esclusivamente fatto uso. \nStabilita e accresciuta sempre più la floridezza \ncommerciale dei marmi Lunensi, dei quali restano \ninappellabili testimonianze nelle clamorose reliquie di \nRoma, chi non vorrà accordare a Carrara un’origine \ncontemporanea a cotante lavorazioni ? \nMa la sorte di Carrara infievolì e quasi restò spenta con la \nfortuna di Roma, e con la rovina del suo impero. \nSenza troppo valutare il poco sollievo che poté risentire \nquesta contrada dal genio di Teodorico, principe, il più \npropenso a proteggere le belle arti, dirò piuttosto che a \nquel raggio di speranza tennero dietro seicento anni di \ntenebre, nei quali l’Italia, schiava e impoverita, era \ndivenuta preda umiliante di tre barbare popolazioni. \nDurante il dominio delle quali dubito che non vi sia \nmonumento marmoreo che possa dirsi uscito allora dalle \nviscere dei monti di Carrara. \nEra in tal abbandono cotesto paese, quando gli imperatori \nCarolingi donarono ai vescovi e conti di Luni, e Ottone I \nconfermò loro (anno 963) la corte di Carrara. Nuova e più \nlarga donazione fu fatta a quei prelati da Federigo I nel \n1185 e da Arrigo VI nel 1191. Nei privilegi dei quali \nsovrani vennero specificate e comprese le cave carraresi \ncum alpibus, lapicidinis, etiam marmorum. (UGHELLI, Ital. Sacr. e CODIC. PALLAVICINO  di Sarzana.) \nUn istrumento scritto nel Brolio (piccolo parco) del \nvescovo Lunense a Carrara, porta la data del 26 luglio \n998. È relativo alla rinunzia fatta dal marchese Oberto \nfiglio d’altro Oberto, che fu marchese e conte del Palazzo \ndi Ottone I, in mano del vescovo Gottifredo riguardante i \ngiuspadronato di quattro pievi situate nella diocesi \nLunense. \nLa permanenza dei vescovi di Luni in Carrara, mentre la \nloro sede era divenuta pericolosa ad abitarsi per cagione \ndi pirati e di mal’aria viene contestata da altri documenti; \nuno dei quali, sotto il dì 14 ottobre dell’anno stesso 998, \nfu trascritto nel codice Pallavicino di Sarzana. È un atto di \nrinunzia di alcuni beni e diritti, fatto nella corte di Carrara \nda un nobile di Ponzano in presenza e a favore del \nvescovo Gottifredo.  \nFu pure nelle vicinanze di Carrara dove si ritirò, forse tre \nsecoli innanzi, il santo vescovo Ceccardo, martire della \nchiesa lunense, patrono principale della città e distretto di \nCarrara, nella cui collegiata si venerano con somma \nfiducia le sue reliquie. \nNella qual collegiata convivevano i preti insieme col \npievano sino dal 1137, allorché nel sinodo di Sarzana il \nvescovo Gottifredo II accordò all’arciprete della pieve di \nS. Andrea di Carrara un amplissimo privilegio. \n(UGHELLI, in Episc. Lunens.) \nAppena erano scorsi 14 anni, che lo stesso Gottifredo (il \ndì 11 marzo 1151) stando in Carrara, fece una solenne \ncessione della pieve medesima di S. Andrea, e di tutte le \nsue parrocchie suffraganee, giurisdizioni, decime e beni a \nfavore del priore della chiesa di S. Frediano di Lucca. \n(BALUZII, Miscell., T. IV) \nDa quell’epoca in poi sino al declinare del secolo XVIII la \npieve di Carrara fu considerata qual chiesa nullius \nDiocesis, governata dal priore dei canonici Regolari \nLateranensi di S. Frediano di Lucca con tutti i diritti \nabaziali. \nNel tempo che il popolo carrarese fu presso che esentato \ndalla potestà spirituale dei vescovo di Luni, andava a \ngrado a grado a emanciparsi dalla loro potestà temporale \nper costituirsi e reggersi a Comune. \nTale rea già di fatto, nel 1180, quando i suoi \nrappresentanti ottennero dal loro signore il terreno per \nedificare la borgata di Avenza. – Vedere AVENZA. \nUna testimonianza anco più evidente della specie di \ngoverno municipale e presso che indipendente di questo \npopolo, la si trova nel compromesso del 1202 fra il \nvescovo di Luni, e i marchesi Malaspina, dove \nintervennero come garanti i consoli e i militi del Comune \ndi Carrara. (MURATORI, Ant. Estensi.) E meglio ancora \nsi manifesta nei preliminari di pace stipulati con la \nmediazione di Dante Alighieri in Castelnuovo di Luni, il \n6 ottobre 1306, fra il vescovo Antonio Canulla e il \nmarchese Franceschino di Moroello Malaspina con i \nconsorti e Comunità respettivamente amiche e seguaci. \nFra le quali Comunità quella di Carrara figura nella parte \navversa al vescovo Lunense. \nA sì piccole gare civili somministravano alimento le \ndiscordie politiche che ardevano allora con più calore che \nmai fra i Genovesi, i Pisani e i Lucchesi i quali a vicenda \nsi disputavano il territorio della Lunigiana. \nPrima di tutti a impossessarsi degli antichi feudi dei \nvescovi e conti di Luni fu la Repubblica di Pisa, la quale, \na cominciare dal secolo XII, signoreggiò per molto tempo \nsu quasi tutto il litorale toscano sino oltre a Porto Venere. \nFu ai Pisani, cui Carrara dové la riattivazione delle sue \nlapidicine promossa dall’innalzamento delle magnifica \nPrimaziale e dalle opere stupende scolpite da Niccolò \nPisano e dai numerosi suoi allievi; e fu altresì durante il \nloro dominio, che i Carraresi cominciarono a edificare \ncon disegno gotico-italico il più bel tempio del medio evo \nche esista in Lunigiana. \nAlla signoria della Repubblica di Pisa in cotesta contrada \nsubentrarono altri potentati per la forza d’armi o per \nquella dell’oro. Col valore militare l’ebbe Castruccio \nAntelminelli (1322-1328) che incorporò gran parte della \nLunigiana alla repubblica di Lucca. Col mezzo dei denari \nl’ottennero Spinola di Genova, Rossi signore di Parma \n(1330-1335) e Mastino della Scala tiranno di Verona; sino \na che nel 1343 il territorio in questione fu occupato dalle \ngenti di Luchino Visconti, i cui successori vi ebbero \nripetute volte dominio. Imperocché Carrara con Avenza e \ntutto il distretto, non era mai più uscita dalle mani dei \nVisconti, quando Bernabò duca di Milano la destinò in \nsignoria, a guisa di spillatico, a Regina Scaligeri sua \nmoglie. \nEspulso Bernabò dal governo per opera del nipote Gian \nGaleazzo (anno 1385) non furono degli ultimi sudditi i \nCarraresi a riconoscere il nuovo principe, che accordò \nloro onorevoli condizioni per atto pubblico, segnato in \nPavia il 7 giugno 1385. \nFra gli articoli più importanti si obbligò il nuovo principe \ndi non cedere mai ad alcun altro Comune e agli uomini \ndella Terra di Carrara, e piuttosto di restituirli nella loro \nindipendenza primiera; 2. di nominare per vicario, \negualmente che per castellani di Carrara, di Avenza e di \nMoneta, persone ghibelline; 3. di abolire le servitù o \nprestazioni personali (Comandate e Angarie); 4. di \nlasciare al Comune di Carrara la facoltà di imporre \ngabelle o altre tasse sopra il commercio dei marmi, onde \nprovvedere alla costruzione e mantenimento dei ponti e \nstrade; e finalmente di mantenere ai Carraresi il privilegio \ndi reggersi coi propri statuti e di formarne all’uopo dei \nnuovi. \nEstinto Gian Galeazzo (1402), al figlio naturale Gabriello \nMaria Tocco di parte Pisa, Ripafratta, Sarzana e Carrara. \nFrattanto di quest’ultima Terra e dei castelli di Avenza, di \nMoneta e di Ripafratta prese la consegna il capitano \nGiovanni Colonna, a titolo di pegno per la somma di \nfiorini 26475 di provvisioni e paghe arretrate. \nIl paese di Carrara saldò ogni partita poiché tutto il suo \nvicariato, nell’Ottobre del 1404 fu consegnato a Paolo \nGuinigi signore di Lucca, previo lo sborso di 15000 \nfiorini d’oro fatto dai Lucchesi a Giovanni Colonna \ncreditore dei Visconti. – Poco dopo tale acquisto il \ngoverno di Lucca ordinò e fece eseguire (anno 1407) la \ndemarcazione e fissazione dei confini fra i territori \ncomunitativi di Carrara, di Massa e di Montignoso. \nA più triste vicende fu sottoposta Carrara col progredire \ndel secolo XV, sia quando fu presa ai Lucchesi dal \nmarchese di Fosdinovo, assistito dall’oste fiorentina (anno \n1428); sia quando scese un anno dopo dalla Lombardia \nNiccolò Piccinino generale dei Visconti alleato dei \nLucchesi, per conto dei quali esso occupò Carrara, Avenza e Moneta; sia quando Carrara fu ritolta nel 1437 \nai Lucchesi da Francesco Sforza generale della \nRepubblica fiorentina, che la riconsegnò ai Visconti alla \npace del 1441, dopo che Tommaso Campofregoso signore \ndi Sarzana si era impadronito della rocca di Avenza, di \nquella di Moneta e di Castelpogi con l’ajuto dei \nGenovesi. \nInfatti nel 1442 un Gherardo Pietrasanta a nome di \nFilippo Maria Visconti esercitava l’ufizio di vicario di \nCarrara, dove nel 1445 Francesco Piccinino faceva le \nfunzioni di comandante civile e militare. (Vedere i miei \nCENNI sopra i marmi di Carrara.) \nEstinto Filippo Maria Visconti (anno 1447) i dinasti \nlimitrofi (il Fregoso di Sarzana, e il marchese Malaspina \ndi Fosdinovo) si disputarono a vicenda il possesso di \nCarrara e dell’intero vicariato; sino a che per sentenza del \n15 giugno 1448, pronunciata dall’arbitro Giano Fregoso \ndoge di Genova, la signoria di Carrara fu aggiudicata a \nSpinetta Fregoso suo cugino, dal quale passò per \ntestamento al di lui figlio naturale Antonietto Fregoso \nancora minore, ed a cui destinò tutore Cicco Simonetta \nministro del duca di Milano. \nEra sempre nella minore età il poeta Fregoso, quando con \nistrumento del 22 febbrajo 1473, sotto l’influenza del \ngoverno milanese fu stabilita in Pavia una permuta di \ndominii fra Giacomo Malaspina marchese di Massa e il \nsignore di Carrara rappresentato dal suo tutore. Fu allora \nche il marchese di massa cedé ad Antonietto le sue terre \ndi S. Nazzario presso Pavia, oltre lo sborso di 5000 scudi \nd’oro, e ne ricevé in permuta la signoria di Carrara con \ntutta la sua valle. (ARCH. DUC. di Massa.) \nDue anni dopo la morte del marchese Giacomo (anno \n1483) insorse contrasto con i di lui figli Alberico e \nFrancesco; l’ultimo dei quali, scontento della parte \nassegnatagli col marchesato di Scaldasole nella \nLomellina, s’impadronì a viva forza di Carrara, che dové \npoi ricedere al fratello maggiore in forza di un lodo dagli \narbitri pronunziato il dì 2 gennajo 1484. \nMancato Alberico nel 1519 senza successione maschile, i \nsuoi stati di Massa e Carrara passarono sotto la reggenza \ndella sua figlia ed erede Ricciarda, la quale rimasta \nvedova nel 1520 di Scipione Fiesco, passò in seconde \nnozze con Lorenzo Cybo nipote del padre del pontefice \nInnocenzo VIII e di Leone X per via di madre. – Frutto di \nquesto matrimonio furono due figli, Giulio che terminò \ncon tragico fine la vita nel castello di Milano (18 maggio \n1548); e Alberico che fu il primo dinasta della casa Cybo-\nMalaspina subentrato al governo dopo la morte della \nmadre nel 1553; dichiarato principe di Massa e marchese \ndi Carrara con diploma dell’imperatore Massimiliano, nel \n23 agosto 1568. \nDeve Carrara a questo valoroso principe la costruzione ed \nestensione delle sue mura urbane; quella di una vasta \npiazza che di Alberica porta il nome; alcune delle sue \npubbliche fonti che l’adornano; l’erezione del palazzo \nsovrano, oggi sede delle belle arti; i suoi statuti \nmunicipali che sono tuttora di norma alla giurisprudenza \ndi questa città; una convenzione liberale che stabilì con i \nmaestri dell’arte statutaria e con gli scarpellini; nel di cui \nruolo è notato, che nel 1570 erano fuori della patria 500 \nfra scultori e altri lavoranti di marmo. (ARCH. DUC. \nsudd.) \n\nAlberico II, bisnipote del primo Alberico sunnominato, \npoco dopo salito sul soglio avito, ottenne dall’imperatore \nLeopoldo I (anno 1663) l’erezione di Carrara in \nPrincipato. \nL’ultimo principe di questa dinastia fu Alderano che \nlasciò lo stato a Maria Teresa sua primogenita, la quale, \nanche dopo maritata nel 1741 ad Ercole Rinaldo d’Este \nprincipe ereditario di Morena, esercitò sul paese in \nquestione piena sovranità. \nFu opera di questa principessa l’erezione dell’Accademia \ndi Belle arti di Carrara, cui assegnò nel 1769 un nuovo \nedifizio dal quale fu trasferita nel 1815 nel palazzo del \nprincipe, mentre si arricchiva di eccellenti esemplari per \nle cure della duchessa Maria Beatrice figlia unica \ndell’ultimo rampollo di due sovrane famiglie italiane, e \nmadre del regnante Francesco IV duca di Modena e di \nMassa. \nFra i monumenti più rimarchevoli di Carrara, oltre la \nsuindicata Accademia, è da visitarsi, per lo studio \ndell’arte, la sua chiesa collegiata fabbricata lentamente nel \nterzo secolo dopo il mille, e adornata di sculture nel \nsecolo XV. \nLa qual insigne collegiata è decorata di un capitolo di 14 \ncanonici con tre dignità, Preposto, Primicero e \nArcidiacono. Il Preposto esercita l’incarico di pievano e di \nvicario foraneo sopra il clero e popoli della Comunità. \nEsistono in Carrara altri edifizi sacri e copiosi di marmi. \nFra i quali si distingue per ricchezza di pietrami stranieri \nil tempio della Madonna delle Grazie; per buon disegno e \nper un eccellente dipinto quello di S. Giacomo annesso \nallo spedale, e l’altro di S. Francesco dei frati Minori \nOsservanti. \nLe due piazze, varie strade e alcune abitazioni private \nsono adorne di fonti di acqua potabile. Una di esse situata \nnella piazza Alberica scaturisce dal piedistallo di una \nstatua colossale che il popolo carrarese innalzò all’ultima \nsua sovrana. \nNon mancano a Carrara decenti palazzetti di marmo, né \nbuone abitazioni: mancano bensì fabbriche, le quali \nriunendo alla ricchezza dell’ornato la castigatezza del \ndisegno, giovino ad appagare l’occhio del forestiero che \nsa di entrare in un paese di artisti, in mezzo al più ricco e \npiù celebre emporio di marmi, che essere dovrebbe il \nmodello ai vicini e ai lontani, cui altro richiamo non resta \nche la visita della sua Accademia, delle numerose sue \nofficine ricche di lavori di statuaria e di ornato, e la \ncontemplazione delle sue montagne di marmo. \nComunità e Principato di Carrara . – Il territorio di questo \nPrincipato si limita a quello della sua Comunità, che \nconfina da levante a scirocco con il Ducato e Comunità di \nMassa; a settentrione con la Comunità Granducale di \nFivizzano mediante il giogo dell’Alpe Apuana; a maestro \ncon l’ex-marchesato di Fosdinovo; a ponente con gli stati \nSardi; a ostro-libeccio col mare Mediterraneo. \nHa una superficie territoriale di circa 20000 quadrati \nagrari di misura toscana, dove esiste una popolazione \nindigena di 11517 abitanti a ragione di 460 individui per \nogni miglio quadrato. \nLa figura regolare di questo territorio si accosta a quella \ndi un globo aereostatico, il cui collo piega verso il litorale \ne il fondo tocca la sommità del monte Sagro . \nDa questo vertice della Pania discendono fra la vallecola del fiume Frigido e quella del fiume Avenza le rupi \ncalcaree che somministrano i famigerati marmi di Carrara, \nfiancheggiate a destra e a sinistra da una serie di colline, \nle quali vanno gradatamente declinando sino presso la \nspiaggia del mare. \nI monti di Carrara con quelli più umili che s’innoltrano \nper Fosdinovo verso il fiume Magra determinano dal lato \noccidentale il confine dell’Alpe Apuana (Vedere ALPE \nAPUANA). – Comecché il punto più centrale, che \ncostituisce l’ossatura pietrosa del monte Sagro consista in \ngran parte in calcare saccaroide massiccio, ciò nondimeno \ni suoi fianchi veggonsi ricoperti da rocce di struttura \nmanifestamente stratiforme. Tale è quel calcareo semi-\ngranoso di tinta nero-turchina, in cui il naturalista Guidoni \nscuoprì sul monte della Tecchia testacei bivalvi del genere \ndi quelli che l’autore stesso poco innanzi aveva trovato \nnei marmi di Porto Venere. \nSotto la stessa forma si presentano lo steaschisto-calcareo \ne argilloso, rocce che abbondano sul lato meridionale e \nverso le sorgenti del Frigido; di uguale struttura apparisce \nun marmo oficalce alle pendici dei monti marmorei a \ngrecale di Carrara. Tale è finalmente quel macigno che \nscavasi nelle propaggini meridionali del monte Bruciana, \ne nelle diramazioni del monte Forca, a partire da \nCastelpoggio fino a piè dei colli di Nicola e di Fosdinovo. \nLe branche intermedie ai monti testé indicati \ncostituiscono la massima parte del territorio carrarese, cui \nnon resta di pianura che una lingua di terra non più larga \ndi due, né più lunga di tre miglia a partire verso il lato \noccidentale della base di monte Verde, lungo il torrente \nParmignola, sino alle radici di monte Libero  che guarda il \nsuo confine meridionale. \nI monti più eminenti del territorio Carrarese sono, a \nsettentrione il Sagro, la cui sommità emergente dal così \ndetto Campo Cecina, sebbene non sia stata calcolata, \nsupera tutte le altre del distretto; a maestro il varco della \nSpolverina, altrimenti detto monte Forca; e tra questo e \nquello la rupe sopra la Tecchia, denominata il Burrone; a  \ngrecale del capoluogo il monte della Bruciana e l’Alpe \nBassa , sulle di cui cime si toccano i due territorj di Massa \ne di Carrara. \nL’ubicazione e i nomi respettivi delle cime dei monti \nsuddetti sono indicati nella Mappa topografica del \nterritorio di Carrara inserita in fine del volume. \nDal Sagro , dal Burrone e dall’Alpe Bassa  partono tutti i \ncontrafforti che forniscono i più bei marmi. Essi trovansi \ncoperti alla loro base dal calcareo semi-granoso, o da \nquello cavernoso, nell’ultimo dei quali si trovano \nprofonde grotte e concamerazioni cavernose da stalattiti e \nstalagmiti scherzosamente incrostate. \nI villaggi posti sul dorso o sui fianchi dei contrafforti \nsopraccennati danno il vocabolo alle cave dei respettivi \ndistretti, ed ai canali o fossi da cui sono solcati, sino a che \nle acque riunite in un solo alveo presso Carrara acquistano \nla denominazione di fiume Carrione, e più sotto quella di \nAvenza . \nVarie strade rotabili attraversano il territorio Carrarese. \nL’antica Carrareccia per il trasporto dei marmi passa \ndentro la città lungo la destra sponda del fiume, e di là \nprosegue sino alla marina. La strada nuova postale da \nMassa per il poggio della Foce attraversa Carrara, di dove \nprosegue lungo la ripa sinistra del fiume per Avenza, e di \nlà per il ponte della Parmignola a Sarzana. \nLa strada mulattiera che varca l’Alpe Apuana al monte di \nForca, ossia della Spolverina, giova a mettere in \ncomunicazione più diretta e per un varco meno disastroso \nla marittima con la Lunigiana mediterranea. Questa via \nche staccasi da Carrara va attualmente a ridursi comoda e \nrotabile per decreto sovrano. \nIl viaggiatore che brama visitare le cave più prossime a \nCarrara deve rimontare il canale di Torano, sino sopra il \nvillaggio omonimo. Alla così detta grotta del Tanone, \ndescritta dallo Spallanzani, confluiscono due rivi; uno che \nscende dal lato di maestro fra la Tecchia e il Burrone; \nl’altro che quasi a lui parallelo si stacca fra il Burrone e il \npicco del Sagro. È costà dove comincia la regione \nmarmorea. Il valloncello percorso dal torrente più \norientale è il luogo che giustamente può chiamarsi al sede \ndei più fini e più pregevoli marmi. Vi si entra per una \nprofonda gola praticata dall’arte, fra il picco di Crestola e \nil poggio Silvestro , in una rupe calcarea semi-granosa \ncolor grigio fumo, che percossa tramanda un odore di \nzolfo. \nConviene a questo passaggio il nome che gli fu dato di \nsponda, per trovarsi nel tempo stesso d’intermedio fra il \ncalcareo saccaroide traslucido (marmo) e il calcareo \ncavernoso. Questa potente diga doveva chiudere nei tempi \nantichi la valle superiore dei marmi formandovi un lago, \ndi cui esiste qualche traccia nel nome di Pescina che \nconserva un seno, e nei banche di pudinga sparsi in quei \ncontorni. \nLe prime cave ad affacciarsi sono quelle di Crestola e di \nCavetta , a sinistra di chi oltrepassa il balzo. Esse \nforniscono un bellissimo marmo bianco-cereo, sonoro e \nche prestasi ai lavori di figure più delicate: talché  \n \n………“il pensiero è in forse  \n“di crederle insensate o palpitanti. \n (MONTI, nel Pericle) \n \nVeggonsi nell’opposto fianco le cave del Poggio \nSilvestro , cui appartiene il bardiglio (calcareo saccaroide \nceruleo) della Grotta de’Corvi, i belli statuarij del \nZampone, e quelli che ritengono il nome dello stesso \npoggio Silvestro . A esso collegasi il poggio di \nCarpenevola, dove si cavano i candidi marmi della \nMossa , quelli flessibili di Betogli, e i grandiosi massi \ndella cava del Polvaccio. \nNel fondo di questo valloncello, sotto l’alta parete del \nSagro si presentano in forma di anfiteatro 30 e più cave di \nmarmo bianco a grana grossa, il quale si estrae in massi di \nenorme mole. Esso è conosciuto in commercio col nome \ndella località (il Ravaccione). Nel lato occidentale si \ntrovano le cave della Piastra , di Fossa dell’Angelo , e di \nGrotta Colombara , il cui marmo bianco ordinario \nracchiude quei famosi cristalli di quarzo salino limpido, \nsorpresi talvolta in stato gelatinoso. (Vedere una mia nota \nsulla soluzione naturale della silice nei terreni calcarei. \nANTOLOGIA di FIRENZE N° 65). \nIl luogo secondo per l’importanza e primo per la storia \nde’marmi lunensi, merita di essere visitato nel seno \npercorso dal Canal grande, 3 miglia a grecale di Carrara, \ndove esistono le cave dei Fantiscritti,  \n E il monte ancora e la spelonca propia \n    Là dove stava l’indovin d’Aronte. \n(FAZIO degli UBERTI, Dittamondo) \n \nEbbero nome di cave di Fantiscritti da un edicola di tre \npiccole figure (Giove in mezzo a Bacco e a Ercole) \nscolpite in un’altissima parete verticale di marmo bianco \nordinario, davanti a uno spazioso bacino scavato nel seno \ndella stessa montagna sotto il picco orientale Sagro. È \nun’area tutta sparsa di grandi moli marmoree, di pilastri, \ndi grossissime colonne, di architravi rimasti tagliati, e \nabbozzati sulla cava nel decadimento della potenza \nRomana. \nÈ una delle cave descritte da Ciriaco Anconitano, che le \nvisitò nel settembre del 1442, quando trovò in Carrara \nun’iscrizione votiva a Settimio Severo. \nSi dicono Scritti quei Fanti (cioè, fantocci) dell’anaglifo \nper essere ivi intorno impressi i nomi di chiari artisti e di \naltri viaggiatori giunti costà. \nSi entra nel seno di Canal grande superando il balzo di \nVara , dove si affaccia la continuazione di quella stessa \ndiga che separa i poggi marmorei dei canali di Torano dal \ncalcareo cavernoso. \nSe si lascia il valloncello del Canal grande, si trova \nquello di Colonnata, dove fu scoperta nel 1810 \nl’iscrizione dei tempi dell’imperatore Tiberio, poco sopra \naccennata. – Vedere BEDIZZANO e COLONNATA. \nIl Territorio alpestre di Castelpoggio e di Gragnana, 3 \nmiglia toscane a maestrale di Carrara, non presenta alcuna \ncava di marmo bianco. \nEsso è coperto verso la cima della Tecchia di un calcareo \nsemigranoso di color grigio-scuro o nero, in strati molto \ninclinati, cui trovasi a contatto lo schisto argilloso, mentre \nnell’alveo dei torrenti di Gragnana s’incontrano marmi \nsemi -granosi e variamente colorati da minute e scherzose \nmacchie di ferro ossidato. Scendendo verso Carrara fra il \ncanale di Gragnana e quello di Torano innalzasi a \ncavaliere della città, e sul più bel punto della Valle, il \nmonte d’Arme , formato in gran parte di un calcareo \ncavernoso, su cui prosperano gli ulivi e le viti: due articoli \nche costituiscono la maggiore risorsa agraria del territorio \nCarrarese. \nCosì pure tutte le colline che fiancheggiano la parte \ninferiore sono piantate a filari di ulivi e a ripiani di viti \nbasse; in guisa che fra Avenza e Carrara sembra al \nviaggiatore di percorrere in mezzo ad un anfiteatro adorno \ndi festoni, di pampini alternanti con il prezioso albero di \nMinerva. \nLa parte più elevata dei poggi a nord e levante di Carrara \ne i luoghi più esposti ai venti freddi sono riservati ai \ncastagni, mentre l’Alpe del Sagro e della Tecchia è sparsa \ndi faggete e di pascoli naturali. \nLe granaglie che si seminano nelle piaggie o lungo le due \nsponde del torrente Avenza, bastano appena per metà al \nconsumo della popolazione, con tutto che l’agricoltore \nnon trascuri l’uso degl’ingrassi e il benefizio di potere \nirrigare in estate tutto il piano Carrarese, per ottenere dalla \nterra che venga una seconda annuale raccolta. \nMa un’utilità più estesa e più costante forniscono \nall’industria manifatturiera le acque correnti del fiume di \nCarrara e dei suoi canali superiori; le quali mettono in \nmoto circa 30 edifizi per segare i marmi in tavole; più 10 \nfrulloni per dare il lustro alle ambrogette; 27 mulini, 8 \nfrantoj da ulive, una cartiera e una polveriera. \nAltro oggetto di lucro per una numerosa classe di persone \nricavasi con il trasporto dei marmi dalle cave al lido del \nmare e colla loro imbarcazione. Tanto l’uno che l’altra si \nfanno con gran semplicità di meccanismo descritto \nnell’operetta già citata. \nServono a ravvivare l’industria e a provvedere al \nbisognevole i copiosi mercati settimanali introdotti sino \ndal 1813 tutti i lunedì in Carrara, dove pure hanno luogo \ntre fiere annuali di gran concorso; la prima nel 16 di \ngiugno, la seconda nel 24 agosto, la terza nel 30 \nnovembre. \nIl clima di Carrara e di tutto il territorio, generalmente è \ntemperato, di aria elastica, pura e tale che imprime \nall’individuo un carattere vivace, intraprendente e \ngeneroso. Un sagace osservatore del cuore umano \nassomigliava l’indole dei Carraresi alla struttura fisica del \nbel marmo in mezzo al quale sono nati: i cui massi sono \nsuscettibili di prestarsi alle più delicate forme e di cedere \nfacilmente allo scalpello del pratico artista che sa lavorarli \nper il loro verso; mentre riescono essi altrettanto renittenti \nsotto i colpi mal diretti. \nCarrara è madre di uomini distinti in varia sfera, fra i \nquali s’innalzarono in grido, nel secolo XVI, Danese \nCataneo, poeta e scultore; Francesco Moschino scultore e \nornatista insigne; Antonio Francesco e Agostino \nCalamecch, artisti che lasciarono opere celebrate in \nMessina; Pietro Tacca scolaro il più valente di Giovanni \nBologna, e Antonio Guidi, cognato del Tacca, scultore e \ningegnere. Appartengono al secolo XVII Ferdinando \nTacca degno figlio di Pietro, Giuliano Finelli, scultore in \nmarmi e in bronzi, Andrea Bolgi, Francesco e Gio. Batista \nBaratta. Nel secolo XVIII Gio. Francesco Tenderini di \nCittà Castellana, insigne per cristiane virtù; un Cybei e \ndue Franzoni; ma tutti cedono per fama di sapere a tre \ngrandi uomini del secolo XIX, i quali ebbero culla in \nCarrara, cioè, Carlo Finelli, Pietro Tenerani e Pellegrino \nRossi. Stanno in Carrara un comandante militare, un \ngiudice di prima istanza che decide in civile e in \ncriminale, un commissario di polizia, la cancelleria \nComunitativa, il presidente dell’Accademia del disegno \ncoi rispettivi professori, i maestri delle scuole comunali, \nun chirurgo e due medici condotti. \nL’appello in seconda e terza istanza è in Massa, dove \ntrovasi il Governatore del Ducato. L’ingegnere del \nCircondario, l’ufizio del Registro, la Conservazione delle \nipoteche sono in Massa. \n \nPOPOLAZIONE della Comunità e Principato di \nCARRARA nell’anno 1832  \n- nome del luogo: Avenza, titolo della chiesa: S. Pietro \n(Arcipretura), diocesi cui appartiene: Massa Ducale (già \nLuni-Sarzana) abitanti n° 1910 \n- nome del luogo: Bedizzano, titolo della chiesa: S. \nGenesio (Arcipretura), diocesi cui appartiene: Massa \nDucale (già Luni-Sarzana) abitanti  n° 754 \n- nome del luogo: CARRARA Città, titolo della chiesa: S. \nAndrea (Collegiata), diocesi cui appartiene: Massa Ducale \n(già Luni-Sarzana) abitanti  n° 5063 \n- nome del luogo: Castelpoggio, titolo della chiesa: S. \nNatività di Maria (Rettoria), diocesi cui appartiene: Massa Ducale (già Luni-Sarzana) abitanti  n° 331 \n- nome del luogo: Codena, titolo della chiesa: S. Antonio \nAbate (Rettoria), diocesi cui appartiene: Massa Ducale \n(già Luni-Sarzana) abitanti  n° 340 \n- nome del luogo: Colonnata, titolo della chiesa: S. \nBartolommeo (Rettoria), diocesi cui appartiene: Massa \nDucale (già Luni-Sarzana) abitanti n° 210 \n- nome del luogo: Fontia, titolo della chiesa: S. Niccolò \n(Rettoria), diocesi cui appartiene: Massa Ducale (già \nLuni-Sarzana) abitanti n° 300 \n- nome del luogo: Foosola e Moneta, titolo della chiesa: \nS. Giovanni Battista (Arcipretura), diocesi cui appartiene: \nMassa Ducale (già Luni-Sarzana) abitanti n° 916 \n- nome del luogo: Gragnana e Nocetoenza, titolo della \nchiesa: S. Michele (Arcipretura), diocesi cui appartiene: \nMassa Ducale (già Luni-Sarzana) abitanti n° 760 \n- nome del luogo: Miseglia, titolo della chiesa: S. Spirito \nSanto (Rettoria), diocesi cui appartiene: Massa Ducale \n(già Luni-Sarzana) abitanti  n° 225 \n- nome del luogo: Sorgnano, titolo della chiesa: S. \nNatività di Maria (Rettoria), diocesi cui appartiene: Massa \nDucale (già Luni-Sarzana) abitanti  n° 208 \n- nome del luogo: Torano, titolo della chiesa: S. Maria \nAssunta (Rettoria), diocesi cui appartiene: Massa Ducale \n(già Luni-Sarzana) abitanti  n° 500 \nTotale abitanti: n° 11517 \n \nQUADRO sinottico dei monti e delle cave di CARRARA \ncon i numeri corrispondenti alla Mappa del suo territorio \ncomunitativo. \n \n1. Nome del monte: Picco orientale del monte Sagro. \nCanali o valloncelli cui riferiscono: sopra le sorgenti del \ncanale orientale di Torano. \nQualità dei marmi delle varie cave: sotto il monte Sagro  \nesistono le più doviziose cave. \nOsservazioni: È la cima più alta dell’Alpe Apuana \nCarrarese. \n2. Nome del monte: Il Burrone, picco occidentale del \nmonte Sagro . \nCanali o valloncelli cui riferiscono:sopra le scaturigini \ndel canale occidentale di Torano. \nQualità dei marmi delle varie cave: - \nOsservazioni: - \n3. Nome del monte: Monte Forca, o della Spolverina . \nCanali o valloncelli cui riferiscono: Alle sorgenti del \ntorrente Parmignola. \nQualità dei marmi delle varie cave: - \nOsservazioni: È il varco per dove passa la strada che da \nCarrara porta a Fivizzano. \n4. Nome del monte: Alpe Bassa, detta anche il Piano dei \nSanti . \nCanali o valloncelli cui riferiscono: Alle sorgenti del \ncanale di Colonnata . \nQualità dei marmi delle varie cave: Sul lato orientale \ndell’Alpe Bassa  sono le cave di Caglieglia nel Massese. \nOsservazioni: - \n5. Nome del monte: Monte Brugiana. \nCanali o valloncelli cui riferiscono: Fra Massa e Carrara. \nQualità dei marmi delle varie cave: - \nOsservazioni: È il varco per dove passa la nuova strada \npostale di Genova. \n6. Nome del monte: Monte Libero. \nCanali o valloncelli cui riferiscono: Fra Massa e Carrara \nQualità dei marmi delle varie cave: - \nOsservazioni: - \n7. Nome del monte: Poggio di Montia \nCanali o valloncelli cui riferiscono: Fra questo e gli altri \n4 poggi indicati ai numeri 8, 9, 10 e 11 trovasi racchiusa \nin un angusto vallone la città di Carrara. \nQualità dei marmi delle varie cave: - \nOsservazioni: - \n8. Nome del monte: Monte d’Arme \nCanali o valloncelli cui riferiscono: Fra questo e gli altri \n4 poggi indicati ai numeri 7, 9, 10 e 11 trovasi racchiusa \nin un angusto vallone la città di Carrara. \nQualità dei marmi delle varie cave: - \nOsservazioni: - \n9. Nome del monte: Poggio di Vezzala. \nCanali o valloncelli cui riferiscono: Fra questo e gli altri \n4 poggi indicati ai numeri 7, 8, 10 e 11 trovasi racchiusa \nin un angusto vallone la città di Carrara. \nQualità dei marmi delle varie cave: - \nOsservazioni: - \n10. Nome del monte: Poggio di Bedizzano \nCanali o valloncelli cui riferiscono: Fra questo e gli altri \n4 poggi indicati ai numeri 7, 8, 9 e 11 trovasi racchiusa in \nun angusto vallone la città di Carrara. \nQualità dei marmi delle varie cave: - \nOsservazioni: - \n11. Nome del monte: Poggio di Codona. \nCanali o valloncelli cui riferiscono: Fra questo e gli altri \n4 poggi indicati ai numeri 7, 8, 9 e 10 trovasi racchiusa in \nun angusto vallone la città di Carrara. \nQualità dei marmi delle varie cave: - \nOsservazioni: - \n12. Nome delle cave: Cave di Porcinacchia e di Ruggeta. \nCanali o valloncelli cui riferiscono: Canale occidentale di \nTorano. \nQualità dei marmi delle varie cave: Marmi bianchi venati \ne Bardigli. \nOsservazioni: Portano delle Piriti di ferro. \n13. Nome delle cave: Cave di Pescina. \nCanali o valloncelli cui riferiscono: Canale occidentale di \nTorano. \nQualità dei marmi delle varie cave: Marmi bianchi venati \ne Bardigli. \nOsservazioni: - \n14. Nome delle cave: Cave di Baccanaglia. \nCanali o valloncelli cui riferiscono: Canale occidentale di \nTorano. \nQualità dei marmi delle varie cave: Marmi bianchi venati \ne Bardigli. \nOsservazioni: - \n15. Nome delle cave: Cave di Conca e di Calacata. \nCanali o valloncelli cui riferiscono: Canale occidentale di \nTorano. \nQualità dei marmi delle varie cave: Marmi venati e \nmacchiati di paonazzo. \nOsservazioni: - \n16. Nome delle cave: Cave di Crestola, Cima. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Statuarj fini e bianchi-avorio. \nOsservazioni: Si prestano ai più delicati lavori. \n17. Nome delle cave: Cave di Crestola, Cavetta. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Statuarj fini e \nbianchi-avorio. \nOsservazioni: Si prestano ai più delicati lavori. \n18. Nome delle cave: Cave della Piastra. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Ordinarj bianchi in \nmassi di qualsivoglia grandezza. \nOsservazioni: Portano dei cristalli di monte, (quarzo \njalino limpido) impiantati nella roccia marmorea. \n19. Nome delle cave: Cave della Fossa dell’Angelo. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Ordinarj bianchi in \nmassi di qualsivoglia grandezza. \nOsservazioni: Portano dei cristalli di mo nte, (quarzo \njalino limpido) impiantati nella roccia marmorea. \n20. Nome delle cave: Cave di Grotta Colombara. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Ordinarj bianchi in \nmassi di qualsivoglia grandezza. \nOsservazioni: Portano dei cristalli di monte, (quarzo \njalino limpido) impiantati nella roccia marmorea. \n21. Nome delle cave: Cave di Battaglino. \nCanali o valloncelli cui riferiscono: Canale orientale di \nTorano sulla ripa destra. \nQualità dei marmi delle varie cave: Ordinarj bianchi in \nmassi di qualsivoglia grandezza. \nOsservazioni: Portano dei cristalli di monte, (quarzo \njalino limpido) impiantati nella roccia marmorea. \n22. Nome delle cave: Cave di Zampone. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Statuarj, Ordinarj \nbianchi e Bardigli. \nOsservazioni: - \n23. Nome delle cave: Cave del Poggio Silvestro. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Statuarj e Ordinarj \nbianchissimi. \nOsservazioni: - \n24. Nome delle cave: Cave della Mossa. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Statuarj e Ordinarj \nbianchissimi. \nOsservazioni: - \n25. Nome delle cave: Cave dei Betogli. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Statuaro salino. \nOsservazioni: Flessibile in lastre. \n26. Nome delle cave: Cave del Polvaccio. \nCanali o valloncelli cui riferiscono: Canale orientale di \nTorano sulla ripa sinistra. \n\nQualità dei marmi delle varie cave: Statuaro bellissimo. \nOsservazioni: Sono preferiti dagli scultori per opere \ngrandiose, e di smisurata mole. \n27. Nome delle cave: Cave del Ravaccione. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Bianchi e Ordinarj. \nOsservazioni: -  \n28. Nome delle cave: Cave del Canal Bianco. \nCanali o valloncelli cui riferiscono: Canale orientale di \nTorano sulla ripa sinistra. \nQualità dei marmi delle varie cave: Bianchi e Ordinarj. \nOsservazioni: - \n29. Nome delle cave: Cave del Canal piccinino. \nCanali o valloncell i cui riferiscono: Canale di Miseglia. \nQualità dei marmi delle varie cave: Venati e Bardigli. \nOsservazioni: - \n30. Nome delle cave: Cave di Carpevola. \nCanali o valloncelli cui riferiscono: Canale di Miseglia. \nQualità dei marmi delle varie cave: Statuarj e Ordinarj. \nOsservazioni: - \n31. Nome delle cave: Cave di Valbona. \nCanali o valloncelli cui riferiscono: Canale di Miseglia. \nQualità dei marmi delle varie cave: Venati e Bianchi. \nOsservazioni: - \n32. Nome delle cave: Cave de’Fantiscritti. \nCanali o valloncelli cui riferiscono: Canale di Bedizzano. \nQualità dei marmi delle varie cave: Ordinarj di tinata \nbianco-cerulea. \nOsservazioni: Si credono le prime cave e le più lavorate \ndai Romani. \n33. Nome delle cave: Cave del Canal grande. \nCanali o valloncelli cui riferiscono: Canale di Bedizzano. \nQualità dei marmi delle varie cave: Ordinarj di tinata \nbianco-cerulea. \nOsservazioni: - \n34. Nome delle cave: Cave di Vara. \nCanali o valloncelli cui riferiscono: Canale di Bedizzano. \nQualità dei marmi delle varie cave: Venati fini. \nOsservazioni: Si estraggono massi cubici di enorme \nvolume. \n35. Nome delle cave: Cave di Para. \nCanali o valloncelli cui riferiscono: Canale di Bedizzano. \nQualità dei marmi delle varie cave: Venati fini. \nOsservazioni: Si estraggono massi cubici di enorme \nvolume. \n36. Nome delle cave: Cave di Beglia. \nCanali o valloncelli cui riferiscono: Canale di Bedizzano. \nQualità dei marmi delle varie cave: Venati, Bardigli e \nmarmo Oficalce. \nOsservazioni: - \n37. Nome delle cave: Cave di Tarnone. \nCanali o valloncelli cui riferiscono: Canale di Bedizzano. \nQualità dei marmi delle varie cave: Venati, Bardigli e \nmarmo Oficalce. \nOsservazioni: - \n38. Nome delle cave: Cave di Bacchiotto. \nCanali o valloncelli cui riferiscono: Canale di Bedizzano. \nQualità dei marmi delle varie cave: Venati, Bardigli e \nmarmo Oficalce. \n39. Nome delle cave: Cave di Fossa Cava. \nCanali o valloncelli cui riferiscono: Canale di Colonnata. Qualità dei marmi delle varie cave: Venati ordinarj. \nOsservazioni: Sono i marmi più tenaci della contrada. \n40. Nome delle cave: Cave di Nartana. \nCanali o valloncelli cui riferiscono: Canale di Colonnata. \nQualità dei marmi delle varie cave: Venati e Bardigli \nfioriti. \n41. Nome delle cave: Cave di Gioja. \n\nCanali o valloncelli cui riferiscono: Canale di Colonnata. \nQualità dei marmi delle varie cave: Venati e Bardigli \nfioriti. \n42. Nome delle cave: Cave dei Vallini, sull’Alpe bassa. \nCanali o valloncelli cui riferiscono: Canale di Colonnata. \nQualità dei marmi delle varie cave: Bianchi ordinarj. \nOsservazioni: Sono i marmi più tenaci della contrada.  \nCARREGGIA in Val di Magra, Villaggio con parrocchia \n(SS. Prospero e Caterina) nella Comunità di Giovagallo, \nGiurisdizione di Tresana, Diocesi di Massa Ducale, già di \nLuni-Sarzana, Ducato di Modena. Risiede in poggio alla \ndestra del fiume Magra, un miglio toscano circa da \nGiovagallo, al cui ex-feudo apparteneva. La parrocchia di \nCarreggia conta 250 abitanti.",
    "original_title": "CARRARA",
    "byte_offset": 2180921
  },
  {
    "context": "in Val di Magra, ",
    "title": "CARRIGNANO o CARIGNANO",
    "body": "Casale con parrocchia (Natività di Maria) nella Comunità \nGiurisdizione e quasi a 2 miglia toscane a ponente-\nmaestro di Fosdinovo, Diocesi di Massa Ducale, già di \nLuni-Sarzana, Ducato di Modena. Giace sulla pendice \noccidentale del poggio di Fosdinovo sul confine con gli \nstati Sardi. La parrocchia di Carignano fa 105 abitanti.",
    "original_title": "CARRIGNANO o CARIGNANO",
    "byte_offset": 2229973
  },
  {
    "context": "in Val di Bisenzio.",
    "title": "CARTEANO",
    "body": "Casale compreso fra le \n45 ville dell’antico distretto di Prato. La sua chiesa \nparrocchiale (S. Paolo) è filiale di Filettole, nella \nComunità Giurisdizione e miglia toscane 2 e 1/2 a \nmaestro di Prato, Diocesi e Compartimento di Firenze. \nTrovasi sopra una collina, la cui base occidentale è \nbagnata dal fiume Bisenzio, dirimpetto al borghetto di S. \nLucia. La popolazione di Carteano non oltrepassa 64 \nabitanti.",
    "original_title": "CARTEANO",
    "byte_offset": 2230354
  },
  {
    "context": "",
    "title": "CARZA",
    "body": "Torrente tributario del fiume Sieve che ha dato \nil nome alla vallecola da esso percorsa lungo il piano di \nTagliaferro , fra monte Senario e S. Piero a Sieve. Da \nquesto torrente prese il titolo il diroccato castello di Carza \nvecchia compreso tra i feudi dei vescovi fiorentini, \nposseduto più tardi dalla badia di Buonsolazzo.",
    "original_title": "CARZA",
    "byte_offset": 2230810
  },
  {
    "context": "",
    "title": "CASA",
    "body": "Ciò che fu avvertito all’articolo Ca’, giova pure a \nquesto di Casa , nome che isolatamente, ovvero unito a \nqualche altro speciale, bene spesso si ripete in molti vici o \nborgora della Toscana, per rammentare una qualche Casa \ndominicale, o anche massarizia di antichi possessori. Noi \nciteremo gli articoli che meritano di essere preferiti a \ncagione della loro antichità, o per aver servito di titolo a \nuna parrocchia.",
    "original_title": "CASA",
    "byte_offset": 18977
  },
  {
    "context": "in Romagna nella Valle del Tredozio.",
    "title": "CASA DELL’ABATE",
    "body": "È un piccolo vico nel popolo di S. Andrea in \nPereta, Comunità e quasi 2 miglia toscane a scirocco di \nTredozio, Giurisdizione di Modigliana, Diocesi di Faenza, \nCompartimento di Firenze. Ebbe nome di Casa \ndell’Abate, dai possessi che costà aveva la Badia di S. \nBenedetto in Alpe patrona di S. Andrea in Pereta. –  \nVedere Pereta.",
    "original_title": "CASA DELL’ABATE",
    "byte_offset": 18977
  },
  {
    "context": "in Val di Cornia.",
    "title": "CASA APPIANI o CASAPPIANI",
    "body": "Villa stata degli Appiani principi di Piombino, con tenuta posta \nfra le foci dei fossi Botrangolo  e Corniaccia sull’estrema \ngronda orientale dell’antico padule di Piombino, di là \ndistante 5 miglia toscane verso levante, alla cui parrocchia  \nComunità e Giurisdizione appartiene, Diocesi di Massa \nmarittima, Compartimento di Grosseto.",
    "original_title": "CASA APPIANI o CASAPPIANI",
    "byte_offset": 2231994
  },
  {
    "context": "in Val di Pesa.",
    "title": "CASA ARSA",
    "body": "Casale che diede il titolo alla \nparrocchia di S. Niccolò a Casa Arsa , ora detto di Torri, \nnel piviere di S. Vincenzo a Torri, Comunità di Casellina \ne Torri, Giurisdizione e 5 miglia toscane a ostro della \nLastra a Signa, Diocesi e Compartimento di Firenze. \nTrovasi sulla strada rotabile che al borgo di Legnaia, \nstaccasi dalla Regia pisana e di là per Scandicci varcando \ni poggi della Romola scende a Torri in Val di Pesa. \nLa parrocchia di Casa Arsa  a  Torri sino dal secolo XII era \ndi padronato dell’Abbazia di Vallombrosa di S. Salvi, cui \nfu confermata da Clemente III per bolla del 2 gennajo \n1188. Alla soppressione di quel monastero passò il diritto \nnegli abati di S. Trinita a Firenze, ai quali tuttora \nappartiene la nomina del parroco di Casa Arsa . – Vedere  \nTORRI (S. NICCOLÒ a)",
    "original_title": "CASA ARSA",
    "byte_offset": 2232392
  },
  {
    "context": "in Val di Lima.",
    "title": "CASA BASCIANA",
    "body": "Villaggio con pieve \nantica (SS. Quirico e Giulitta) nella Comunità e circa 3 \nmiglia toscane a levante dei Bagni di Lucca, \nGiurisdizione del Borgo a Mozzano, Diocesi e Ducato \nLucchese. \nRisiede alla sinistra del fiume Lima sul contrafforte \nsettentrionale del monte di Battifolle. I nobili di Casa \nBasciana o Bacciana sono rammentati nel giuramento \nprestato nel 1228 dai valvassori della Garfagnana al \nLegato pontificio come tributari della Corte di Roma: la \nquale fece inscrivere nei suoi registri per tributarii della \nchiesa Romana, situati nel contado di Lucca, quelli di \nCasa Basciana . \nLa sua pieve, dove oggi si venera con grande affluenza di \npopolo il corpo di S. Primo fanciullo martire, nel 1260 \naveva per suffraganee 6 parrocchie: 1 S. Lorenzo di \nCerqueto; 2 S. Michele a Matriceto; 3 S. Maria di \nBrandeglio; 4 S. Michele di Cociglia, ora Cocidia ; 5 S. \nFrediano, ora S. Jacopo di Crapiana; 6 e S. Martino di \nSorignana, oltre l’ospedaletto di Ciceriana. Quest’ultimo \nera sulla strada antica di Val di Lima alla sinistra del \nfiume, nel luogo che conserva il nome di Ospedaletto \nvecchio. \nNacque in Casabasciana Crescenzio Marraccini frate \nminore conventuale, che contasi fra i letterati lucchesi del \nsecolo XVIII. \nLa parrocchia di Casabasciana conta 574 abitanti.",
    "original_title": "CASA BASCIANA",
    "byte_offset": 2233234
  },
  {
    "context": "(ad Casas Caesarianas?) nel Valdarno superiore.",
    "title": "CASA CESARE",
    "body": "– Portava il nome di Casa Cesare un vico, o \nmansione che fosse, nel lato destro della Valle dell’Arno \nfra Pian di Scò e Pian di Radice, o delle Ville, sull’antica \nvia provinciale de’Sette ponti, nel popolo di S. Donato a \nCertignano, Comunità Giuris dizione e un miglio toscano \na levante-scirocco di Castelfranco di sopra, Diocesi di \nFiesole, Compartimento di Arezzo. – Vedere VIA CASSIA.  ",
    "original_title": "CASA CESARE",
    "byte_offset": 2234569
  },
  {
    "context": "in Val di Cornia nella Maremma Massetana.",
    "title": "CASA LAPPI",
    "body": "Casale sulle ultime propaggini delle colline \nche fiancheggiano a levante la Valle della Cornia fra \nquesto fiume e il fosso Corniaccia, nella parrocchia \nComunità Giurisdizione e quasi 5 miglia toscane a \nscirocco di Campiglia, Diocesi di Massa marittima, \nCompartimento di Grosseto. \nSe non erro, a me sembra che a questo luogo riferire si \ndebba quel Casale Episcopi; per contrazione cangiato in \nCasalappi, al qual vico riferiscono varie pergamene della \ncattedrale di Lucca, i cui vescovi lo possedevano sino dal \nsecolo VIII. (MEMOR. LUCCH. T. IV) \nQuesto Casale nel secolo XI era stato dato in feudo dai \nvescovi di Lucca ai Conti della Gherardesca, dai quali \ndiscendeva quel Conte Ugo del Conte Tedice, che nel \n1101 (27 aprile) fece transazione e rinunzia all’abate di \nSestinga, a cagione dei beni che possedeva in Casalappi, e \nin altri luoghi dei contorni di Pian d’Alma. (ARCH. \nDIPL. FIOR. Carte di S. Agostino di Siena) \nPervenne in seguito nella casa Agliata, che fece di \nCasalappi una tenuta, attualmente posseduta dai Paperini \ndi Pisa.",
    "original_title": "CASA LAPPI",
    "byte_offset": 2235051
  },
  {
    "context": "",
    "title": "CASA MAGGIO nel Valdarno casentinese",
    "body": "Vico nel \npopolo di S. Michele a Cietica; Comunità Giurisdizione e \n3 miglia toscane a maestro del Castel S. Niccolò, Diocesi \ndi Fiesole, Compartimento di Firenze.",
    "original_title": "CASA MAGGIO nel Valdarno casentinese",
    "byte_offset": 2236172
  },
  {
    "context": "",
    "title": "CASA MAGGIO nel Valdarno sopra a Firenze",
    "body": "Vico che \nfu nel poggio di S. Donato in Collina fra S. Maria Ughi e \nS. Stefano alle Corti, Comunità Giurisdizione e circa 5 \nmiglia toscane a scirocco del Bagno a Ripoli, Diocesi e \nCompartimento di Firenze.  \nDue istrumenti del 16 e 17 novembre 1188, furono rogati \nin questo vico, al quale riferiscono altre pergamene del \nmonastero di Vallombrosa. (ARCH. DIPL. FIOR.)",
    "original_title": "CASA MAGGIO nel Valdarno sopra a Firenze",
    "byte_offset": 2236382
  },
  {
    "context": "",
    "title": "CASA NUOVA nel Valdarno superiore",
    "body": "Villaggio con \nparrocchia (S. Pietro) filiale della pieve di Capolona, nella \nComunità di Laterina, Giurisdizione di Montevarchi, \nDiocesi e Compartimento di Arezzo. \nTrovasi alla destra dell’Arno sulle pendici meridionali dei \ncolli che fanno sprone al monte Prato Magno. \nS. Pietro a Casanuova conta 130 abitanti.",
    "original_title": "CASA NUOVA nel Valdarno superiore",
    "byte_offset": 2236802
  },
  {
    "context": "nella Valle del Bidente.",
    "title": "CASA NUOVA di Bagno",
    "body": "Casale con parrocchia (S. Maria del Carmine) nella Comunità \nGiurisdizione e circa 6 miglia toscane a ponente-maestro \ndi Bagno, Diocesi di Sansepolcro, Compartimento di \nFirenze. Giace sul dorso di uno sprone dell’Appennino, \nche scende dal giogo di Camaldoli fra i due Bidenti di \nRidracoli e di Strabatenza . La parrocchia di Casanuova di \nBagno ha 157 abitanti.",
    "original_title": "CASA NUOVA di Bagno",
    "byte_offset": 2237161
  },
  {
    "context": "",
    "title": "CASA NUOVA in Val d’Era",
    "body": "Villaggio già castello con \nparrocchia (S. Bartolommeo) nella Comunità e quasi 2 \nmiglia toscane a settentrione di Terricciuola, \nGiurisdizione di Peccioli, Diocesi di Sanminiato, già di \nLucca, Compartimento di Pisa. \nRisiede sopra un’umile collina alla sinistra del fiume Era \ndirimpetto a Peccioli. \nEbbero corte in questa Casanuova sino dal 780 i fondatori \ndel monastero di S. Savino presso Pisa, cui l’assegnarono \nin dote. Nel 1102 vi possedeva sostanze la badia di \nCarisio in Val d’Era, più tardi i nobili Opezzinghi di Pisa, \ntuttora patroni di quella chiesa parrocchiale e proprietari \ndi un bel palazzo di campagna. – La rocca o torre di \nCasanuova fu smantellata nel 1164 dai Pisani. \nIl comune di Casanuova concorse al trattato di lega \nstipulato nel 1238 in S. Maria a Monte. – Il suo distretto \nconfina a settentrione con i popoli di Santo Pietro e di \nCapannoli, a ostro con Terricciuola, a levante con Peccioli \nmediante l’Era, a ponente con Sojana e con Morrona. È \ncompresa nel distretto di Casanuova la chiesa di S. \nMartino detta di Monsolazzo , e anticamente di \nMonteculaccio , feudo dei vescovi di Lucca. \nFu nei contorni di Casanuova, dove, nel 1289, seguì un \nfatto d’armi fra i Ghibellini in Val d’Era e i Guelfi di \nPeccioli. \nAnche la cronaca Sanminiatese del Lemi sotto il 16 \nnovembre 1314 parla di una fortezza di Betto da \nCasanuova, ribelle del comune di Sanminiato. \nLa chiesa di Casanuova era in quel tempo dedicata a S. \nMaria, filiale della distrutta pieve di Suvigliana. \nLa parrocchia attuale di S. Bartolommeo a Casanuova \nconta 274 abitanti.",
    "original_title": "CASA NUOVA in Val d’Era",
    "byte_offset": 2237581
  },
  {
    "context": "nella Valle del Santerno.",
    "title": "CASA NUOVA",
    "body": "Castello da cui \nha preso il nome la parrocchia di S. Michele a Casanuova, \nnel piviere di Cornacchiaia, Comunità Giurisdizione e \n(ERRATA: 11 miglia) 2 miglia toscane a ostro di \nFirenzuola, Diocesi e Compartimento di Firenze. \nRisiede nella pendice settentrionale dell’Appennino di \nCastel Guerino  presso l’antica strada maestra che da \nFirenze conduceva a Bologna per il giogo di Scarperia. \nIn Casanuova ritrovavasi (ERRATA: nell’anno 1043) \nnell’anno 1090 un conte per nome Gotizio (Gottifredo) \ndominatore di una gran parte dell’Appennino di \nFirenzuola. Il quale con la contessa Cunizza sua moglie \nfece donazione di molti beni al monastero di S. Pietro a \nLuco di Mugello, preseduto da una loro figlia Badessa. Il \ndocumento è dato in Casanova Comitatu Florentino. \nAllo stesso monastero di Luco pagarono un tributo i \npopolani di Casanuova e di Rifredo sino a che dalla \nbadessa di Luco, nel 1184, vennero esentati dalle angarie \ne dazi quei vassalli. (ANNAL. CAMALD.) \nLa parrocchia di S. Michele a Casanuova conta 288 \nabitanti.",
    "original_title": "CASA NUOVA",
    "byte_offset": 2236802
  },
  {
    "context": "in Val Tiberina.",
    "title": "CASA NUOVA, o CASA NUOVOLE",
    "body": "– Vedere CASENOVOLE di ANGHIARI.",
    "original_title": "CASA NUOVA, o CASA NUOVOLE",
    "byte_offset": 2240316
  },
  {
    "context": "",
    "title": "CASA NUOVA in Val d’Ombrone senese",
    "body": "– Vedere CASENUOVOLE di Val d’Ombrone.  ",
    "original_title": "CASA NUOVA in Val d’Ombrone senese",
    "byte_offset": 2240402
  },
  {
    "context": "",
    "title": "CASA POCI",
    "body": "– Vedere CASTELPOGGIO di CARRARA.",
    "original_title": "CASA POCI",
    "byte_offset": 2240499
  },
  {
    "context": "in Val Tiberina.",
    "title": "CASA PRATO",
    "body": "Casale di cui portava il \nnomignolo la chiesa parrocchiale di S. Lorenzo, ora di S. \nFiora, sulla destra sponda del Tevere, nella Comunità \nGiurisdizione e Diocesi e 2 miglia toscane a libeccio di \nSansepolcro, Compartimento di Arezzo. \nLa corte di Casaprato fu di giurisdizione dei conti di \nMontedoglio, nominata in un istrumento del 13 novembre \n1083 spettante a quei dinasti. Uno dei quali (Bernardino \ndi Sidonia) nel 1104 la donò al priore di Camaldoli per la \nsua badia di Anghiari (ANNAL. CAMALD.) – Vedere S. \nFiora in Val Tiberina.",
    "original_title": "CASA PRATO",
    "byte_offset": 2240551
  },
  {
    "context": "in Val di Sieve.",
    "title": "CASA ROMANA",
    "body": "Casale da cui ha preso \nil nomignolo la parrocchia di S. Lucia e S. Cristina nel \npiviere di S. Martino a Corella, Co munità Giurisdizione e \n3 miglia toscane a settentrione di Dicomano, Diocesi e \nCompartimento di Firenze.  \nTrovasi nei poggi che distendonsi dall'Appennino di \nCoreglia verso la sponda sinistra del fiume Sieve. \nSino dal secolo XII era chiesa feudataria dei vescovi di \nFirenze, che ad essa incorporarono nel secolo XVI la \nparrocchia di S. Lorenzo a Fabbiano. Ma la villa o casale \ndi Casaromana era feudo dei Conti Guidi, confermato loro \ncon privilegio del 1220 da Federigo II. \nLa parrocchia di Casa Romana conta 157 abitanti.",
    "original_title": "CASA ROMANA",
    "byte_offset": 2241130
  },
  {
    "context": "in Val di Greve.",
    "title": "CASA ROTTA o CASEROTTE",
    "body": "Casale \nla cui parrocchia di S. Margherita fu annessa alla cura di \nS. Lorenzo a Castel Bonsi, nel piviere Comunità \nGiurisdizione e un miglio toscano a levante di S. \nCasciano, Diocesi e Compartimento di Firenze. \nLa torre e il palazzo di questa bicocca fu disfatto dal \npartito ghibellino dopo la vittoria da esso riportata nel \n1260 a Montaperto. (P. ILDEFONSO, Delizie degli Erud. \nT. VII)",
    "original_title": "CASA ROTTA o CASEROTTE",
    "byte_offset": 2241815
  },
  {
    "context": "",
    "title": "CASA VECCHIA in Val di Greve",
    "body": "Casale già Castello \ncon parrocchia (S. Maria) nel piviere Comunità \nGiurisdizione e un miglio toscano a settentrione di San \nCasciano, nella Diocesi e Compartimento di Firenze. \nÈ situato sulla strada Regia romana, ed era denominato \nCasa Vecchia  nel gennajo del 1093. Da Casavecchia \nprese il nome una famiglia fiorentina, che diede un \ngonfaloniere alla Repubblica nel 1384. \nLa parrocchia di S. Maria a Casavecchia conta 114 \nabitanti.",
    "original_title": "CASA VECCHIA in Val di Greve",
    "byte_offset": 2242256
  },
  {
    "context": "",
    "title": "CASA VECCHIA del piano di Pistoja",
    "body": "– Vedere CASE VECCHIE.",
    "original_title": "CASA VECCHIA del piano di Pistoja",
    "byte_offset": 2242735
  },
  {
    "context": "in Val d’Ombrone pistojese. ",
    "title": "CASA AL VESCOVO",
    "body": "Villaggio con prioria (S. Pietro) filiale della pieve di \nPiuvica, Comunità di Porta Carratica, Giurisdizione  \nDiocesi di Pistoja, da cui è 3 miglia toscane a levante  \nCompartimento di Firenze. \nEbbe nome questo Casale dal suo patrono e Vescovo \npistojese. La parrocchia di Casa al vescovo ha 443 \nabitanti.",
    "original_title": "CASA AL VESCOVO",
    "byte_offset": 2242801
  },
  {
    "context": "(Casallia) nell’Appennino della Futa, o dello Stale.",
    "title": "CASAGLIA",
    "body": "Casale con parrocchia (S. Maria) e Dogana di \nfrontiera di terza classe, dipendente da quella di \nPietramala, nel piviere di S. Gavino Adimari, Comunità \nGiurisdizione e 5 miglia toscane a settentrione di \nBarberino di Mugello, Diocesi e Compartimento di \nFirenze. \nRisiede sul dorso di uno dei contrafforti dell’Appennino \nfra la Futa e Montepiano, alle sorgenti del torrente Stura, \npresso la distrutta rocca di Monte Vivagni dei conti \nAlberti, oggi detta il Poggiolaccio. \nLa parrocchia di S. Maria a Casaglia conta 308 abitanti.",
    "original_title": "CASAGLIA",
    "byte_offset": 2243166
  },
  {
    "context": "di Val d’Elsa.",
    "title": "CASAGLIA DI BARBERINO",
    "body": "Villaggio che diede il titolo alla parrocchia di S. Michele a Casaglia, \nattualmente annesso della Pieve di S. Pietro in Bossolo \nnella Comunità Giurisdizione e 3 miglia toscane a \nsettentrione di Barberino di Val d’Elsa, Diocesi e \nCompartimento di Firenze. \nRiferiscono a questa Casaglia tre istrumenti della Badia di \nPassignano sotto gli anni 1093, 1097, 1103, il secondo dei \nquali è dato presso la chiesa di S. Angelo a Casaglia, e il \nterzo nella villa stessa. (ARCH. DIPL. FIOR. Badia di \nPassignano). – Vedere BOSSOLO (S. PIETRO in).",
    "original_title": "CASAGLIA DI BARBERINO",
    "byte_offset": 2243773
  },
  {
    "context": "in Val di Marina.",
    "title": "CASAGLIA DI CALENZANO",
    "body": "Casale \ncon prioria (S. Pietro a Casaglia) nel piviere di S. Maria a \nCarraia, Comunità e 6 miglia toscane a settentrione di \nCalenzano, Diocesi e Compartimento di Firenze. \nÈ situato sul fianco orientale del monte Calvana alle \nsorgenti della fiumana Marina nel Val d’Arno fiorentino. \nA questa Casaglia nei secoli intorno al mille si dava pure \nil nome di Pietrasanta. (LAMI, Mon. Eccl. Flor.) \nÈ annesso della parrocchia di S. Pietro a Casaglia la \nsoppressa cura di S. Martino a Lama padronato della \nnobile famiglia Cattani di Barberino. \nCasaglia ha una popolazione di 245 abitanti.",
    "original_title": "CASAGLIA DI CALENZANO",
    "byte_offset": 2244367
  },
  {
    "context": "in Val d’Elsa.",
    "title": "CASAGLIA e CASAGLIUOLA",
    "body": "Due borgate ch’ebbero la loro parrocchia (S. Maria di \nCasagliola) attualmente annessa a S. Lorenzo a \nFulignano, e la Canonica di S. Leonardo di Casaglia , ora \nS. Pietro alla Canonica; questa nella Comunità di \nPoggibonsi, quella nella Comunità di S. Gimignano, \nDiocesi di Colle, già di Volterra, Compartimento di Siena. \nSi trovano entrambe lungo il torrente Fosci alla sinistra \ndell’Elsa. \nA questa Casaglia riferisce una bolla di Alessandro III \nspedita da Anagni li 29 aprile 1176 all’abate e monaci \nCassinensi di Firenze, cui confermò l’esenzione dalle \ndecime che gli rilasciò Guido vescovo di Volterra, e gli allodi che la badia fiorentina possedeva nelle corti di \nCasaglia , di Fosci e di Rocchetta. \nAnche nei privilegi conferiti dai pontefici Lucio III (anno \n1182) e Onorio III (anno 1220) ai Preposti della collegiata \ndi S. Gimignano si rammentano la corte e chiese de \nCasalia et de Casagliolis spettanti al piviere di S. \nGimignano. – Vedere Fosci, S. PIETRO ALLA \nCANONICA, e FULIGNANO (S. LORENZO) \nEbbero signoria in questa Casaglia i conti Cadolingi di \nFucecchio, ai quali apparteneva quel conte Ugo, i di cui \nbeni furono per metà comprati, nel 1115, da Ranieri \nvescovo di Volterra, e che erano situati in Catignano, \nGambassi, Colle Muscoli, Casaglia, Fosci, ec. (AMMIR. \nVesc. di Volterra.)",
    "original_title": "CASAGLIA e CASAGLIUOLA",
    "byte_offset": 2245006
  },
  {
    "context": "alle sorgenti del fiume Lamone.",
    "title": "CASAGLIA DEL MUGELLO",
    "body": "Castellare con cura (S. Pietro in Vinculis) nel \npiviere di S. Giovanni maggiore, Comunità Giurisdizione \ne circa 10 miglia toscane a settentrione-grecale del Borgo \nS. Lorenzo, Diocesi e Compartimento di Firenze. \nRisiede sul giogo della catena centrale dell’Appennino \nnell’antica strada provinciale Faentina, in mezzo a \nboscaglie e pasture, dove altro non resta che la chiesa \nparrocchia, l’albergo e poche case di pastori. \nVi fu però in Casaglia una rocca fatta rifabbricare nel \n1322 dai Fiorentini per essere stata guastata la torre, che \nfu di Sinibaldo Donati, dalle masnade del Conte Simone \nda Battifolle, che faceva pagare un pedaggio a chi voleva \npassare quell’Alpe. \nQuesto varco, denominato Colla di Casaglia, trovasi a \n1556 braccia sopra il livello del Mediterraneo. \nLa parrocchia di S. Pietro in Vinculis a Casaglia conta \n216 abitanti.",
    "original_title": "CASAGLIA DEL MUGELLO",
    "byte_offset": 2246399
  },
  {
    "context": "in Val di Cecina.",
    "title": "CASAGLIA DI VOLTERRA",
    "body": "Casale già  \nCastello con antica pieve (S. Giovanni Battista) nella \nComunità Giurisdizione e circa 6 miglia toscane a \nlibeccio di Montecatini di Val di Cecina, Diocesi di \nVolterra, Compartimento di Firenze. \nI ruderi di questo castello sono in cima di una collinetta \nalla destra del fiume Cecina presso alcune case coloniche. \nFu uno dei castelli, al pari dell’altro Casaglia in Val \nd’Elsa, compreso nel privilegio che Arrigo VI, nel 1186, \naccordò a Ildebrando Pannocchieschi vescovo di Volterra; \ned è quel Casaglia  nominato a confine nell’antico \nperimetro del territorio pisano, al quale governo i \nterrazzani di Casaglia si ribellarono nel 1345. – Esisteva \nquivi presso il castello di Strido, del cui comune ha fatto \nparte il popolo di Casaglia sino alla legge Leopoldina sul \nregolamento amministrativo delle Comunità del \nGranducato. \nLa parrocchia di S. Giovanni Battista a Casaglia conta \n164 abitanti.",
    "original_title": "CASAGLIA DI VOLTERRA",
    "byte_offset": 2247326
  },
  {
    "context": "",
    "title": "CASALE",
    "body": "Molti vici conservano il nome di Casale con il \ntitolo speciale che gli distingue da tanti altri casali e \nvillaggi dei quali non resta altro che il vocabolo generico. \nI Casali senza nome specifico saranno qui appresso \ndistinti con aggiungervi quello del capoluogo della loro \n\nComunità, quando non lo siano essi stessi, come lo è il \nseguente.",
    "original_title": "CASALE",
    "byte_offset": 1412234
  },
  {
    "context": "nella Maremma volterrana.",
    "title": "CASALE",
    "body": "Castello capoluogo \ndi Comunità con pieve (S. Andrea) nella potesteria e quasi \ndue miglia toscane a scirocco di Guardistallo, Diocesi di \nVolterra, Compartimento di Pisa. \nSono due Casali , uno detto Casal Vecchio, dove forse fu \nil primitivo castello, un terzo di miglio toscano a levante \ndi Casal nuovo; entrambi situati sulla pendice occidentale \ndel poggio al Pruno, circoscritto a ponente e a ostro dal \nlittorale, a settentrione dal fiume Cecina e a levante-\ngrecale dal torrente Sterza , suo tributario. \nQuesto piccolo castello con avanzi di mura e due porte, \ncui sovrasta la torre o rocca, è situato in mezzo a terreni di \ntufo conchigliare fra Guardistallo e Bibbona, nel grado \n28° 16’5” di longitudine e 43° 18’di longitudine, 22 \nmiglia toscane a libeccio di Volterra e 33 a ostro di Pisa. \nVi ebbero qualche giurisdizione i vescovi di Volterra, \nconfermata da un diploma di Arrigo III, nel 1186; sebbene \nCasale per l’alto dominio dipendesse sino d’allora dalla \nRepubblica di Pisa. \nMa i più antichi possessori di Casale appariscono nei \nConti della Gherardesca del ramo che si disse da \nMontescudajo; dalla qual nobile famiglia molti beni di \nquesto distretto furono donati, parte al monastero di \nMontescudajo da essi fondato nel 1091, parte al distrutto \nspedale di Linaglia posto presso Casale, e parte alla badia \ndi Serena presso Chiusdino. Fu a quest’ultima che un \nconte Gherardo assegnò fra le altre sostanze 13 mansi \nposti nella corte di Casale, i quali beni, nell’anno 1158, \nfurono ceduti all’arcivescovo di Pisa insieme con altri \ndomini che per lo stesso mezzo la badia di Serena aveva \nottenuto in vari paesi della Maremma pisana, e \nsegnatamente in Bibbona  e in Montescudajo  di cui Casale \nseguì costantemente i destini, innanzi che fosse unito al \nmarchesato eretto e concesso in feudo, nel 1684, a  \nFerdinando Ridolfi, rinnovato nel 1738 a favore del \nmarchese Cosimo Ridolfi. – Vedere BIBBONA e \nMONTESCUDAJO. \nComunità di Casale. – Il territorio di Casale che è pur \nquello della sua parrocchia, abbraccia una superficie di \n4221 quadrati, dei quali 89 quadrati sono assegnati ai \ncorsi d’acqua e strade. – Vi si trova una popolazione \neffettiva di 817 indigeni, a ragione di 155 individui per \nogni miglio quadrato. \nConfina con due Comunità: a settentrione con quella di \nGuardistallo, mediante i termini artificiali verso il crine \ndei poggi, e parte mediante il torrente Linaglia che ne \nlambisce i confini sul pendio che piega a maestra sino alla \ncasa nuova . Costà abbandona il territorio di Guardistallo, \ne volgendo a occidente trova la Comunità di Bibbona, con \ncui fronteggia per termini artificiali sino alla strada \nrotabile che dal Fitto della Cecina sale a Casale e a \nGuardistallo. Colà il territorio comunitativo di Casale \npresenta la fronte a ostro sino al termine detto del \nGabbro , dove forma rettangolo per risalire dal lato \norientale verso il poggio al Pruno, sino a che entra nel rio \ndelle Giunche, lungo il quale ritrova la Comunità di \nGuardistallo. \nLa qualità del suolo discorso consiste in tufo calcareo siliceo ricco di testacei marini, in calcareo compatto e \nconcrezionato (travertino). \nLa parte occidentale di questo territorio è quasi tutta \ncoperta di macchia bassa di sterpeti e sodaglie; la parte \norientale e meridionale viene coltivata a sementa, piantata \na ulivi e a viti. \nAd eccezione del torrente Linaglia, il quale lambisce per \nvia sul confine di maestro-settentrione una parte del \nterritorio di Casale, gli altri corpi d’acqua riduconsi a \nsterili rivi, alcuni dei quali danno origine al torrente Tane, \ne al fosso della Madonna di Bibbona. Tutte le strade sono \npedonali, meno quella comunitativa che staccasi dalla \nRegia maremmana per salire sino a Casale e a \nGuardistallo. \nRisiede in Casale un medico, un chirurgo e un maestro di \nscuola elementare. Il tribunale di prima istanza è in \nGuardistallo; quello criminale in Rosignano, dov’è la sua \ncancelleria Comunitativa. L’ufizio di esazione del \nRegistro, e quello della Conservazione delle ipoteche \nsono in Volterra; la Ruota in Pisa. \nLa pieve di S. Andrea a Casale fu concessa dal Conte \nGherardo con istrumento del 5 maggio 1092 alle monache \ndi S. Maria a Montescudajo, quantunque la loro chiesa, \nora pieve abbaziale, fosse suffraganea di Casale, e tale \nrestasse sino al secolo XIV insieme con le soppresse \ncappelle di Miranda, e di Torretta. \n \nPOPOLAZIONE della Comunità di CASALE a tre epoche \ndiverse \n \n- nell’anno 1551, CASALE, S. Andrea (Pieve), abitanti \nn° 245 \n- nell’anno 1745, CASALE, S. Andrea (Pieve), abitanti \nn° 315 \n- nell’anno 1833, CASALE, S. Andrea (Pieve), abitanti \nn° 817",
    "original_title": "CASALE",
    "byte_offset": 1412234
  },
  {
    "context": "in Val Tiberina.",
    "title": "CASALE D'ANGHIARI",
    "body": "Casale con \nparrocchia (S. Maria) nel piviere di S. Maria alla Sovara, \nComunità Giurisdizione e miglia toscane 3 e 1/2 a \noccidente di Anghiari, Diocesi di Sansepolcro, già di \nArezzo, Compartimento Aretino.  \nÈ situato sulla pendice orientale dei poggi che stanno fra \nil torrente Sovara e quello di Chiassacce lungo l’antica \nstrada mulattiera che da Arezzo per Pietramala porta ad \nAnghiari. \nFu questo Casale dominato dai conti di Montedoglio e di \nGalbino, i quali nel 1105 rinunziarono a favore della loro \nbadia di Anghiari i terreni che possedevano in Casale, \nriservandosi il castello, i dazii e tributi di vassallaggio di \nquei terrazzani. (ANNAL. CAMALD.) \nLa parrocchia di S. Maria a Casale conta 211 abitanti.",
    "original_title": "CASALE D'ANGHIARI",
    "byte_offset": 2253427
  },
  {
    "context": "in Val d’Arbia, altrimenti detto CASALE DE’FRATI",
    "title": "CASALE DI ASCIANO",
    "body": "da un ospizio di frati (si aggiunga) \nCertosini presso una villa de’signori Sergardi di Siena, \ndove fu un Casale con chiesa (S. Bartolommeo) nella \nparrocchia di S. Andrea a Montauto, Comunità \nGiurisdizione e 6 miglia toscane a libeccio di Asciano, \nDiocesi e Compart imento di Siena. \n\nRisiede in una aperta piaggia che domina la più bella \nparte della valle dell’Arbia, 10 in 11 miglia toscane a \nscirocco di Siena.",
    "original_title": "CASALE DI ASCIANO",
    "byte_offset": 2254196
  },
  {
    "context": "in Val d’Elsa.",
    "title": "CASALE DI CERTALDO",
    "body": "Casale con \nparrocchia (S. Maria Assunta) nel piviere di Lucardo, \nComunità e miglia toscane 2 e 1/2 a settentrione-grecale \ndi Certaldo, Giurisdizione di Castelfiorentino, Diocesi e \nCompartimento di Firenze.  \nÈ situato sopra una piaggia marnosa alla destra della \nstrada comunitativa che staccasi dalla Regia romana a \nTavarnelle per Certaldo; e alla sinistra di quella che dalla \nstessa via all’Aia di Semifonte biforca per scendere a \nCastelfiorentino. \nSono annessi alla parrocchia di Casale la chiesa di S. \nLucia a Casalecchio, detta anche al Botro , e la cura di S. \nVito in Gerusalem dell’antico distretto di Semifonte. \nLa parrocchia di S. Maria a Casale conta 167 abitanti.",
    "original_title": "CASALE DI CERTALDO",
    "byte_offset": 2254699
  },
  {
    "context": "in Val di Tora.",
    "title": "CASALE DI COLLE SALVETTI",
    "body": "– MONTE MASSO di NUGOLA.",
    "original_title": "CASALE DI COLLE SALVETTI",
    "byte_offset": 2255432
  },
  {
    "context": "nella valle del Tevere. ",
    "title": "CASALE DI CORTONA",
    "body": "Villaggio con parrocchia (SS. Biagio e Giusto) nella \nComunità Giurisdizione Diocesi e 5 miglia toscane circa a \ngrecale di Cortona, Compartimento di Arezzo. \nRisiede sul rovescio della montagna di Cortona fra le \nsorgenti dei torrenti Seano e Minimella , ambedue tributari \ndel Tevere. \nSembra che da questo luogo traesse il casato la nobile \nfamiglia dei Casali, che furono un dì signori di Cortona. \nAlla parrocchia di S. Biagio a Casale fu unito sino dal \nsecolo XIV il popolo di S. Giusto de’Balconi. – Essa \nconta 241 abitanti.",
    "original_title": "CASALE DI CORTONA",
    "byte_offset": 2255507
  },
  {
    "context": "in Val di Cecina.",
    "title": "CASAL GIUSTRO",
    "body": "– Vedere MONTESCUDAJO.",
    "original_title": "CASAL GIUSTRO",
    "byte_offset": 2256095
  },
  {
    "context": "in Val d’Ombrone pistojese.",
    "title": "CASALE GUIDI, o CASALGUIDI",
    "body": "Casale con pieve (S. Pietro) nella Comunità \nGiurisdizione e circa 5 miglia toscane a scirocco di \nSeravalle, Diocesi di Pistoja, Compartimento di Firenze. \nÈ situato alla base settentrionale dei poggi che distendonsi \nda mont’Albano verso Seravalle sulla strada comunitativa \nche da Pistoja guida per S. Baronto a Lamporecchio. \nEbbe nome di Casale Guidi dai conti Guidi che vi \ndominarono sino dal secolo XII; ed è probabilmente quel \nCasale nominato tra i feudi ai conti medesimi confermati \ncon diplomi dei due primi Federigi. \nNon è da dire, se a questo o ad altri casali esistenti tuttora \nnel contado di Pistoja riferire possa il Casale e corte \nposseduta dal longobardo pistojese Winifredo; il quale \nassegnò in dote, nell’anno 766, alla chiesa di S. Pietro e S. \nMaria da esso fondata, fra le altre, una casa dominicale \nposta in Casale, dopo ch’egli stesso aveva già donato la \nselva della corte di Casale ad altra chiesa di S. Vito. \n(ZACCAR. Anecd. Pistor.) La pieve di S. Pietro a Casale Guidi è matrice di tre \npopoli: 1 S. Maria e S. Biagio a Piuvica; 2 S. Sebastiano a \nPiuvica; 3 S. Maria a Masiano. \nLa popolazione della parrocchia di Casalguidi ammonta a \n2421 abitanti.",
    "original_title": "CASALE GUIDI, o CASALGUIDI",
    "byte_offset": 2256159
  },
  {
    "context": "in Val d’Orcia,",
    "title": "CASALE DI MONTALCINO",
    "body": "nel popolo \ndi S. Angelo in Colle presso la villa di Sesto, Comunità \nGiurisdizione Diocesi e circa miglia toscane 5 a ostro di \nMontalcino, Compartimento di Siena. \nSembra che a questo vico possa applicarsi quel Casale \npresso il fiume Orcia, che l’imperatore Arrigo III \nsottopose all’abate di S. Antimo con diploma del 17 \nLuglio 1051.",
    "original_title": "CASALE DI MONTALCINO",
    "byte_offset": 2257435
  },
  {
    "context": "in Val Tiberina.",
    "title": "CASALE (MONTE) DEL BORGO SANSEPOLCRO",
    "body": "Dogana di frontiera di terza classe nel \nDipartimento doganale di Arezzo sul monte omonimo alle \nspalle di Sansepolcro, da cui è distante miglia toscane 2 e \n1/2 verso grecale nella parrocchia di S. Michele alla \nBattuta, o della montagna, sulla strada mulattiera che \nvarca l’Alpe della Luna per scendere a Mercatello sul \nMetauro. \nAvvi presso la dogana un Eremo di Cappuccini tenuto in \ngran venerazione dai Borghigiani per avervi abitato \nqualche tempo S. Francesco d’Assisi, S. Antonio da \nPadova, e S. Bonaventura.",
    "original_title": "CASALE (MONTE) DEL BORGO SANSEPOLCRO",
    "byte_offset": 2257823
  },
  {
    "context": "in Romagna.",
    "title": "CASALE (MONTE) A MODIGLIANA",
    "body": "– Poggio e Casale con parrocchia (S. Maria in Casale) nella \nComunità Giurisdizione e un miglio toscano circa a \nponente-maestro di Modigliana, Diocesi di Faenza, \nCompartimento di Firenze. \nÈ un poggio che forma il contrafforte al Monte Melandro \nposto alla sinistra del fiume Marzeno, coperto di ulivi, di \nvigne, di cipressi e di boschetti, in me zzo ai quali siede il \ngrazioso convento dei Cappuccini di Casale. \nLa parrocchia di S. Maria in Casale conta 196 abitanti.",
    "original_title": "CASALE (MONTE) A MODIGLIANA",
    "byte_offset": 2258410
  },
  {
    "context": "nella Valle dell’Ombrone senese. ",
    "title": "CASALE DI PARI",
    "body": "Villaggio con parrocchia (SS. Donato e Leonardo) nella \nComunità e Vicariato di Campagnatico; Potesteria e 2 \nmiglia toscane a libeccio di Pari, Diocesi e \nCompartimento di Grosseto. Risiede in un risalto di \npoggio mezzo miglio toscano a maestro dall’albergo di \nFercole e dalla strada Regia grossetana; già compreso \nnell’antico distretto comunitativo di Pari, detto \ndell’Ardenghesca dai conti stati signori di Casale, di \nCivitella e di Pari, inanzi che vi avessero stabilito il \ndominio i reggitori della Repubblica senese. \nLa parrocchia de’SS. Donato e Leonardo di Casale conta \n206 abitanti.",
    "original_title": "CASALE DI PARI",
    "byte_offset": 2258934
  },
  {
    "context": "in Val d’Ombrone pistojese. ",
    "title": "CASALE DI PRATO",
    "body": "Borgata con parrocchia (SS. Biagio e Giorgio) nella \nComunità Giurisdizione Diocesi e quasi 3 miglia toscane \na libeccio di Prato, Compartimento di Firenze. \n\nÈ una delle 45 ville dell’antico distretto di Prato, posta \nalla destra del fosso Bardino, sulla strada rotabile che \nstaccasi a Campi da quella Regia per attraversare la \npianura meridionale di Prato passando per Colonica, \nCafaggio, Tobbiana , e Casale. \nLa parrocchia de’SS. Biagio e Giorgio a Casale conta 499 \nabitanti.",
    "original_title": "CASALE DI PRATO",
    "byte_offset": 2259600
  },
  {
    "context": "in Val d’Era.",
    "title": "CASALE DI RUSTICA o RUSTICO",
    "body": "– Nelle vicinanze di Casanuova, e precisamente nel luogo detto S. \nMartino è esistito prima del mille sino al secolo XIV un \ncasale che portò il nome di Rustica. – Vi ebbero podere i \nconti della Gherardesca, due dei quali, Ugo e Tedice figli \ndel fu conte Tedice, nel 1051, stipularono una \nconvenzione con Giovanni vescovo di Lucca; per cui \nquest’ultimo promise di mantenere ai due fratelli, e loro \neredi, i possessi che avevano in quella parte di S. Martino \nde castello de RUSTICA, quae est levata prope castello \nde Capannule (ARCH. ARCIV. DI LUCCA)",
    "original_title": "CASALE DI RUSTICA o RUSTICO",
    "byte_offset": 2260142
  },
  {
    "context": "nella montagna di Pistoja. ",
    "title": "CASALE DELLA SAMBUCA",
    "body": "Casale nella parrocchia Comunità Giurisdizione e un \nmiglio toscano a libeccio della Sambuca lungo la strada \nche percorre la spina dei poggi frapposti ai fiumi \nLimentra e Reno, in luogo nominato il Pian di Casale.",
    "original_title": "CASALE DELLA SAMBUCA",
    "byte_offset": 2260757
  },
  {
    "context": "in Val d’Elsa.",
    "title": "CASALE DI SAN GIMIGNANO",
    "body": "Borgata da cui ha preso il titolo la parrocchia di S. Michele a \nCasale, un terzo di miglio toscano a settentrione di San \nGimignano, alla cui pieve collegiata, Comunità e \nGiurisdizione appartiene, Diocesi di Colle, già di \nVolterra, Compartimento di Siena. \nDi questo Casale fa parola una bolla del 3 agosto 1220 \nspedita dal pontefice Onorio III al preposto della chiesa \ncollegiata di S. Gimignano, cui confermò gli antichi \npossessi e giurisdizioni della sua pieve, e delle sue chiese \nfiliali, fra le quali trovasi compresa quella di Casale, \nallora sotto l’invocazione di S. Giovanni. \nS. Michele a Casale conta 153 abitanti.",
    "original_title": "CASALE DI SAN GIMIGNANO",
    "byte_offset": 2261028
  },
  {
    "context": "in Val di Sieve.",
    "title": "CASALE DI SAN GODENZO",
    "body": "Casale e parrocchia (S. Niccolò) nel piviere di S. Babila, Comunità \ne 2 miglia toscane a scirocco di San Godenzo, Diocesi di \nFiesole, Compartimento di Firenze. – È posto sul fianco \ndella Falterona verso maestro; e fu pur esso uno dei \ncastelli dei conti Guidi da Battifolle. \nS. Niccolò a Casale conta 156 abitanti.",
    "original_title": "CASALE DI SAN GODENZO",
    "byte_offset": 2261713
  },
  {
    "context": "nella Valle della Foglia.",
    "title": "CASALE DI SESTINO",
    "body": "Casale con parrocchia (S. Michele) nel piviere di Montirone, \nComunità Giurisdizione e quasi 2 miglia toscane a grecale \ndi Sestino, Diocesi di Sansepolcro, già Nullius di Sestino, \nCompartimento di Arezzo. \nRisiede in costa fra il contrafforte australe del Sasso di \nSimone, e la ripa sinistra del fiume Foglia. \nIl Casale di Sestino ha 102 abitanti. ",
    "original_title": "CASALE DI SESTINO",
    "byte_offset": 2262083
  },
  {
    "context": "nel Val d’Arno fiorentino.",
    "title": "CASALE VECCHIO",
    "body": "Casale distrutto nella parrocchia di Peretola, Comunità di Brozzi, \nGiurisdizione di Sesto, Diocesi e Compartimento di \nFirenze. – È rammentato il Casale vecchio presso Peretola \nin alcune carte della chiesa fiorentina, fra le quali una del \n1291. (LAMI, Mon. Eccl. Flor.)",
    "original_title": "CASALE VECCHIO",
    "byte_offset": 2262496
  },
  {
    "context": "(Casale Episcopi) in Val di Cornia.",
    "title": "CASALE del VESCOVO",
    "body": "– Vedere CASALAPPI.",
    "original_title": "CASALE del VESCOVO",
    "byte_offset": 2262823
  },
  {
    "context": "(Casaliculum) nel Val d’Arno Casentinese.",
    "title": "CASALECCHIO",
    "body": "Piccolo Casale che ha dato il titolo alla \nchiesa di S. Jacopo a Casalecchio , nel piviere di \nMontefatucchio, Comunità Giurisdizione e circa 3 miglia \ntoscane a ostro di Bibbiena, Diocesi e Compartimento di \nArezzo. \nÈ situato sulla ripa destra del fiume Arno mezzo miglio \ntoscano a ostro della parrocchia di S. Matteo di \nTerrossola, di cui porta il doppio titolo quella di \nCasalecchio dopo la loro unione ordinata da un decreto \nvescovile del 19 ottobre 1787. \nSuppongo essere quel Casalecchio appartenuto al piviere \ndi Bibbiena, di cui fa menzione un istrumento del S. \nEremo di Camaldoli del novembre 1099. (ANNAL. \nCAMALD.) \nLa cura unita di Casalecchio e Terrossola conta 201 \nabitanti.",
    "original_title": "CASALECCHIO",
    "byte_offset": 2262906
  },
  {
    "context": "in Val d’Elsa.",
    "title": "CASALELECCHIO",
    "body": "– Vedere CASALE di \nCERTALDO.",
    "original_title": "CASALELECCHIO",
    "byte_offset": 2263667
  },
  {
    "context": "già CASALECCHIO nella Valle dell’Ombrone pistojese.",
    "title": "CASALECCIO",
    "body": "– Casale già castello nella \nparrocchia di S. Maria a Piteglio, Comunità della Porta al \nBorgo, Giurisdizione Diocesi e circa 7 miglia toscane a \nsettentrione di Pistoja, Compartimento di Firenze.",
    "original_title": "CASALECCIO",
    "byte_offset": 2263735
  },
  {
    "context": "",
    "title": "CASALGUIDI",
    "body": "– Vedere CASALE GUIDI.",
    "original_title": "CASALGUIDI",
    "byte_offset": 2264009
  },
  {
    "context": "in Val di Magra.",
    "title": "CASALINA",
    "body": "Piccolo casale \nnell’Appennino di Mont’Orsajo sulla destra del fiume \nMagra, alle di cui sorgenti è vicino, nella parrocchia di S. \nMatteo di Val d’Antena, Comunità Giurisdizione Diocesi \ne circa 5 miglia toscane a grecale di Pontremoli, \nCompartimento di Pisa.",
    "original_title": "CASALINA",
    "byte_offset": 2264051
  },
  {
    "context": "nel Val d’Arno casentinese.",
    "title": "CASALINO",
    "body": "Casale da cui \nprese il titolo la parrocchia di S. Maria, nel piviere \nComunità Giurisdizione e miglia toscane 2 e 1/2 a levante \ndi Pratovecchio, Diocesi di Fiesole, Compartimento di \nArezzo. \nRisiede in poggio alla destra del torrente Fiumicello, \nlungo la strada che da Pratovecchio guida a Camaldoli. \nMolte altre località della Toscana conservano il nome di \nCasalino, derivato come quello di Casa  da un \nappezzamento di terra, o piccolo podere con Casa e \nCasalino. – Che cosa intendessero gli scrittori dei secoli \nbarbari per Casalino si può dedurre a un dipresso da un \nistrumento del 1119, mercè cui la contessa Emilia moglie \ndel conte Guido Guerra, con l’annuenza del marito, invitò \ni popoli di Empoli vecchio e di altre borgate del distretto \nEmpolese di recarsi ad abitare nel luogo della pieve di S. \nAndrea (in Empoli), quando a ciascuno dei nuovi inquilini \naccordò in dono un Casalino per potervi murare la casa di \nabitazione con uno spazio di terreno da coltivare. \n(AMMIR. Stor. de’conti Guidi.) \nLa parrocchia di S. Maria al Casalino conta 312 abitanti.",
    "original_title": "CASALINO",
    "byte_offset": 2264352
  },
  {
    "context": "",
    "title": "CASANUOVA",
    "body": "– Vedere CASA NUOVA.",
    "original_title": "CASANUOVA",
    "byte_offset": 1304114
  },
  {
    "context": "in Val di Serchio nella Garfagnana Estense. ",
    "title": "CASATICO",
    "body": "Villaggio nella parrocchia di Vitojo, Comunità \nGiurisdizione e un miglio toscano a ponente di \nCamporgiano, Diocesi di Massa Ducale, già di Luni-\nSarzana, Ducato di Modena. \nÈ posto in monte alla base settentrionale dell’Alpe \nApuana che dal giogo della Tambura per Vagli di sopra \nstendesi sino a Camporgiano lungo la ripa destra del \nSerchio. \nÈ un paese in mezzo ai castagni, ai prati naturali e ai \ncampi sativi con qualche albero da frutto, fra cui vedesi \npur anco qualche sterile ulivo. \nFu Casatico una delle ville di Garfagnana state tributarie \ndella Corte di Roma, e perciò impostata nei Registri \nVaticani di Cencio Camerario. \nCasatico separatamente dal casale di Vitojo conta 129 \nabitanti. – Vedere CAMPORGIANO e VITOJO.",
    "original_title": "CASATICO",
    "byte_offset": 2265528
  },
  {
    "context": "",
    "title": "CASAVECCHIA",
    "body": "– Vedere CASA VECCHIA in Val di Greve.",
    "original_title": "CASAVECCHIA",
    "byte_offset": 2266333
  },
  {
    "context": "(Cassise)",
    "title": "CASCESE o CASCESI nel Val d’Arno casentinese",
    "body": "Vico nel popolo e distretto di S. Lorenzo a \nBattifolle, Comunità e 2 miglia toscane a levante-grecale \ndi Montemignajo, Giurisdizione del Castel S. Niccolò, \nDiocesi di Fiesole, Compartimento di Arezzo. \nRisiede sulla pendice dei poggi che diramansi dal monte \ndella Consuma verso levante nel Casentino lungo il \ntorrente Rifiglio, fra Pratovecchio e Strada. \nEra Cascese une delle ville della contea di Battifolle \nconfermata nel 1220 da Federigo II ai conti Guido e \nSimone di Poppi. \nFu da Cascese quel Santi  di mestiere lanajolo, stato \nsegnalato qual figlio naturale di Ercole Bentivogli ai \nBolognesi, che lo invitarono a prendere, siccome egli \naccettò, la signoria di Bologna (ERRATA: anno 1445) \n(anno 1451), ed il cui governo con somma lode diresse \nsino a che lo rassegnò ai figli di Annibale Bentivogli, \ndivenuti maggiori. (MACHIAVELLI, Istor. Fior.)",
    "original_title": "CASCESE o CASCESI (Cassise) nel Val d’Arno",
    "byte_offset": 2266393
  },
  {
    "context": "(Cassise)",
    "title": "CASCESE nel Val d’Arno inferiore",
    "body": "Casale perduto sul monte Albano nel popolo di Larciano, \nComunità Giurisdizione di Lamporecchio, Diocesi di \nPistoja, Compartimento di Firenze. \nVarie carte della chiesa pistojese rammentano questo \nluogo di Cascese; una delle quali, sotto gli 11 ottobre 942, \ntratta di una donazione che i due fratelli Ranieri e Guido \nfigli del conte Tegrimo fecero a Raimbaldo vescovo di \nPistoja di alcuni beni con un Casalino , dove fu la chiesa \ndi S. Pietro in loco dicto Cassise, prope villa quae dicitur \nLarciana. – Anche in un placito del marchese Bonifazio, \nspedito nel 1048 al monastero di S. Bartolommeo di \nPistoja, si rammentano dei terreni che quel monastero \npossedeva in Cascese (ZACCAR. Anecd. Pistor.)",
    "original_title": "CASCESE (Cassise) nel Val d’Arno inferiore.",
    "byte_offset": 2267327
  },
  {
    "context": "(quasi Casa Cheri) nella Valle dell’Ombrone pistojese.",
    "title": "CASCHERI",
    "body": "Contrada e parrocchia (S. Biagio) nel suburbio \ndi Pistoja fra Porta al Borgo e Porta Lucchese nella \nGiurisdizione Diocesi e un miglio toscano a maestro di \ndetta città, Compartimento di Firenze. \nLa chiesa di S. Biagio a Cascheri  è posta nella Cortina o \nComunità della Porta al Borgo, quantunque una parte del \nsuo popolo entri nella Cortina della Porta Lucchese. \nLa parrocchia di Cascheri ha una popolazione di 318 \nabitanti.",
    "original_title": "CASCHERI",
    "byte_offset": 2268099
  },
  {
    "context": "(Cassia) nel Val d’Arno superiore.",
    "title": "CASCIA",
    "body": "Contrada da cui presero il titolo due castelli, l’antica pieve di S. Pietro \na Cascia e tre parrocchie dello stesso piviere, nella \nComunità Giurisdizione e uno in due miglia toscane a \nscirocco di Reggello, Diocesi di Fiesole, Compartimento \ndi Firenze. \nTrovasi sul lembo dell’alto piano settentrionale della valle \ndal lato destro dell’Arno e del torrente Resco; per dove \ncredo passasse la via Cassia, dal cui nome probabilmente \nderivò quello attuale di Cascia. – Vedere VIA CASSIA. \nDue castelli esistevano nel così detto pian di Cascia, cioè \nil Castelvecchio di Cascia , presso la chiesa di Ostina, \ncompreso tra i feudi dei conti Guidi, e il Castelnuovo \nrammentato con la pieve di Cascia nelle bolle di Pasquale \nII (anno 1103) e d’Innocenzo II (anno 1134) ai vescovi di \nFiesole. – Nel Castelvecchio di Cascia si refugiò, nel \n1248, e si difese nel 1250, una mano di Guelfi cacciati da \nFirenze dalle armi di Federigo II. \nEsiste sino da quell’età la grandiosa torre quadrata \ncontigua alla pieve, fabbricata a grandi massi di macigno \nlavorati a bozze, dove sono poste tre campane, la \nmaggiore delle quali porta la data del 1247. \nAssai più importante e più antica è la chiesa plebana di \nCascia costruita di pietra serena lavorata, lunga braccia \n56, alta braccia 25 e larga braccia 24. È a tre navate con \notto archi per parte a sesto tondo sorretti da colonne tozze, \nparte lisce e parte scannellate, aventi capitelli di \nrozzissimo lavoro. \nNel capitello della prima colonna a sinistra di chi entra è \nscolpito un baccanale; in altri sono delle aquile che \ntengono fra gli artigli un mal caratterizzato quadrupede, \nnel modo stesso che si vede ripetuto consimile emblema \nnell’antico pulpito che attualmente serve di parapetto al \npozzo del cortile della canonica. \nUna pietra ricorda la consacrazione di questo antico \ntempio fatta nell’anno 1073. \nLa tribuna fu dipinta da Cosimo Ulivelli allievo del cel. \nVolterrano. La tavola dell’altare di S. Antonio da Padova \nsi crede opera d’Jacopo Vignali; quella del Transito di S. \nGiuseppe è del Clementi; le piccole figure sotto il quadro \ndei SS. Giovanni Battista e Brigida sono del cav. Curradi. \nQuesta ricca pieve è matrice di 23 popoli, attualmente \nridotti a 17 parrocchie, cioè: 1. S. Stefano a Cascia \nannesso da gran tempo alla pieve; 2. S. Andrea a Cascia; \n3. S. Giovenale a Cascia; 4. S. Siro a Cascia; 5. S. Agata \na Arfoli; 6. S. Giusto a Ruota; 7. S. Salvatore a Leccio; 8. \nS. Miniato alle Serre, ossia a Montanino; 9. S. Margherita \na Cancelli; 10. S. Lorenzo a Rona; 11. S. Stefano a Cetina \nvecchia; 12. S. Martino a Pontifogno; 13. S. Michele a \nCatelli ; 14. S. Tommaso a Ostina; 15. S. Pietro a Viesca; \n16. S. Maria al Piano, ora in S. Jacopo a Reggello; 17. S. \nNiccolò a Forlì. \nLe seguenti sono da lunga mano soppresse: 18. S. Lucia a \nFondoli ; 19. S. Bartolommeo a Viesca; 20. S. Clemente a \nLuco; 21. S. Cristoforo a Scopeto; 22. S. Tecla a Cascia; \n23. S. Lorenzo a Cascia. \nLa parrocchia della pieve di Cascia comprende 778 \nabitanti.",
    "original_title": "CASCIA",
    "byte_offset": 1939730
  },
  {
    "context": "",
    "title": "CASCIA (S. ANDREA A)",
    "body": "Borgata con parrocchia \npresso la pieve di Cascia nella Comunità Giurisdizione e \ncirca un miglio toscano a libeccio di Reggello, Diocesi di \nFiesole, Compartimento di Firenze. \nS. Andrea a Cascia conta 171 abitanti.",
    "original_title": "CASCIA (S. ANDREA A)",
    "byte_offset": 2271727
  },
  {
    "context": "",
    "title": "CASCIA (S. GIOVENALE A)",
    "body": "Villa e parrocchia nel \npiviere omonimo, Comunità Giurisdizione e miglio \ntoscano uno a ostro di Reggello, Diocesi di Fiesole, \nCompartimento di Firenze. \nI beni della chiesa di S. Giovenale consistenti in tre poderi \nacquistati dal vescovo Jacopo Bavaro furono ammensati \nal Capitolo di Fiesole per breve dello stesso prelato sino \ndall’anno 1032. (UGHELLI, in Episc. Fesul.) \nAttualmente nel popolo di S. Giovenale vi sono due \ngrandiose ville padronali, circondate da ubertosi e ben \ncoltivati poderi. – Vedere REGGELLO, Comunità. \nS. Giovenale a Cascia ha una popolazione di 120 abitanti.",
    "original_title": "CASCIA (S. GIOVENALE A)",
    "byte_offset": 2271972
  },
  {
    "context": "",
    "title": "CASCIA (S. PIEVE DI)",
    "body": "– Vedere l’Articolo 1° (CASCIA).",
    "original_title": "CASCIA (S. PIEVE DI)",
    "byte_offset": 2272601
  },
  {
    "context": "",
    "title": "CASCIA (S. SIRO A)",
    "body": "Villata e parrocchia filiale della \npieve di Cascia, nella Comunità Giurisdizione e quasi 2 \nmiglia toscane a ostro-libeccio di Reggello, Diocesi di \nFiesole, Compartimento di Firenze. \nS. Siro a Cascia conta 144 abitanti.",
    "original_title": "CASCIA (S. SIRO A)",
    "byte_offset": 2272667
  },
  {
    "context": "(anticamente SEZZANA) nelle colline pisane di Val d’Era.",
    "title": "CASCIANA",
    "body": "Castello con parrocchia (S. Niccolò) nel \npiviere del Bagno a Acqua, Comunità Giurisdizione e \nquasi 3 miglia toscane a ostro di Lari, Diocesi di \nSanminiato, già di Lucca, Compartimento di Pisa. Risiede sopra una delle colline tufacee fra Lari e il Bagno \na Acqua, detto per la sua vicinanza Bagno di Casciana, \nmezzo miglio toscano a scirocco delle cave di lumachella \nlenticolare di S. Frediano a Usigliano. \nCasciana, che ha un resto di fortilizio nella sommità del \ncastello, consiste in due borghi; il maggiore abitato è sotto \ngli avanzi della rocca, lungo una strada stretta e scoscesa; \nl’altro inferiore dicesi il borgo della Croce. Fra l’una e \nl’altra borgata sul quadrivio fra Lari, Casciana, Usigliano \ne S. Ermo trovasi il divoto oratorio della Madonna  detta \ndelle Cave. \nLa chiesa parrocchiale resta nella borgata superiore \nisolata dalle abitazioni. Essa nel 1260 portava il titolo di \nS. Niccola a Sezzana, o Sessana, primachè si \nrifabbricasse, nel secolo XVI, sulle rovine dell’antica \nparrocchiale la chiesa attuale, consacrata nell’anno 1551, \nrestaurata nel 1625. \nÈ di mediocre capacità; ha una sola navata con 5 altari, in \ndue dei quali si veggono dipinture della scuola di Santi di \nTito. \nAppresso alla chiesa vi è la scuola comunitativa. \nLa cura di Casciana confina a settentrione con il popolo di \nS. Ruffino, a maestro con quello di Lari, a ponente con \nUsigliano e S. Ermete, a ostro con Parlascio e a levante \ncon Bagno a Acqua. \nGli abitanti di Casciana insieme con gli altri popoli del \npiviere del Bagno a Acqua, sudditi già della Repubblica \npisana, si sottomisero a quella Firenze nel 12 giugno \n1406. – Casciana aveva i suoi privati statuti approvati il 2 \nluglio 1571. \nLa parrocchia di Casciana conta 1027 abitanti.",
    "original_title": "CASCIANA",
    "byte_offset": 2272916
  },
  {
    "context": "",
    "title": "CASCIANA (BAGNI DI)",
    "body": "– Vedere ACQUA (BAGNO A).",
    "original_title": "CASCIANA (BAGNI DI)",
    "byte_offset": 2274782
  },
  {
    "context": "nella Valle superiore del Serchio, Garfagnana Estense.",
    "title": "CASCIANA e CASCIANELLA",
    "body": "– Due villate in un solo \ncomunello con rispettive parrocchie (S. Tommaso di \nCasciana , e S. Pellegrino di Cascianella) sottoposte alla \npieve, e nella Comunità di Piazza, Giurisdizione e circa 2 \nmiglia toscane a occidente-maestro di Camporgiano, \nDiocesi di Massa ducale, già di Luni-Sarzana, Ducato di \nModena. \nRisiedono entrambe alla destra del Serchio, e hanno a \nconfine da levante a scirocco i popoli di Camporgiano e di \nCasatico, mediante il Rio Cavo, a ostro quello di Roggio, \na ponente la Comunità lucchese di Minucciano, le \nparrocchie di Nicciano e di Piazza, e a grecale il popolo di \nS. Donnino mediante il fiume Serchio. \nFa menzione di Casciana della Garfagnana una carta di \nenfiteusi fatta nel 939 da Corrado vescovo di Lucca a \nfavore di Rodilando di Cunimondo dei Gherardinghi. I \nquali nobili, come feudatari della contessa Matilda, \nprestarono ubbidienza nel 1228 alla Corte di Ro ma, per \ncui nei Registri Vaticani fu notata la Massa in Casciana \nfra le terre di Garfagnana tributarie della S. Sede. La \nparrocchia di S. Tommaso di Casciana conta 175 abitanti. \nLa parrocchia di S. Pellegrino di Cascianella conta 105 \nabitanti. ",
    "original_title": "CASCIANA e CASCIANELLA",
    "byte_offset": 2274837
  },
  {
    "context": "in Val di Serchio.",
    "title": "CASCIANA sulla Freddana",
    "body": "Borgata nel popolo di S. Maria d’Albiano e di Antigiana, nella \nComunità Giurisdizione e circa 6 miglia toscane a levante \ndi Camajore, Diocesi e Ducato di Lucca, la qual città è 8 \nmiglia toscane a scirocco.  \nÈ posta in collina alla sinistra del torrente Freddana, \npresso le villate di Fibbiano, di Albiano e di Antigiana, le \nquali fanno parte dello stesso popolo. – Vedere \nALBIANO e ANTIGIANA.",
    "original_title": "CASCIANA sulla Freddana",
    "byte_offset": 2276083
  },
  {
    "context": "in Val di Magra.",
    "title": "CASCIANA PETROSA",
    "body": "Casale e parrocchia (S. Maria Assunta) nel piviere di Codiponte, \nComunità e 2 miglia toscane a ostro di Casole, \nGiurisdizione di Fivizzano, che è 7 miglia toscane a \nsettentrione-maestro, Diocesi di Pontremoli, già di Luni-\nSarzana, Compartimento di Pisa. \nÈ situato in costa fra il fiume Aulella e il torrente Lucido \nalla base settentrionale del Pizzo di Uccello, cui formano \ncornice i poggi di Uglian caldo e di Casciana. \nFu uno dei feudi dei marchesi Malaspina pervenuto in \nquelli della Verrucola, di Fivizzano e di Casola nelle \ndivise del 1275; acquistato nel 1418 dalla Repubblica \nfiorentina, mentre accolse sotto il suo patrocinio i popoli \ndi Codiponte, di Vinca, di Monzone, di Equi, di Casola e \ndi altri casali ribellati al marchese Malaspina dell’Aquila, \nper ragione dei quali fu instituita la terza Potesteria della \nLunigiana fiorentina. \nLa parrocchia di S. Maria a Casciana petrosa  conta 147 \nabitanti.",
    "original_title": "CASCIANA PETROSA",
    "byte_offset": 2276541
  },
  {
    "context": "nel Val d’Arno fiorentino.",
    "title": "CASCIANO sull’Ema",
    "body": "– Casale ch’ebbe parrocchia (S. Margherita) annesso di S. \nBartolommeo a Quarata nel piviere dell’Antella, \nComunità Giurisdizione e circa 4 miglia toscane \n(ERRATA: a settentrione del Bagno a Ripoli) a scirocco \ndel Bagno a Ripoli, Diocesi e Compartimento di Firenze. \nRisiede in collina alla destra del torrente Ema, presso la \nvilla di Mondeggi e la soppressa cura di S. Salvadore a \nMonte Masso. \nSi trova rammentato questo Casciano in varie pergamene \nalla Badia di Montescalari, che ottenne possessi in \nCasciano sino dal secolo XI; una delle quali pergamene fu \nrogata in loco Casciano li 28 ottobre 1085. (ARCH. \nDIPL. FIOR. Badia di Montescalari)",
    "original_title": "CASCIANO sull’Ema",
    "byte_offset": 2277515
  },
  {
    "context": "(Cassianum) presso Siena. ",
    "title": "CASCIANO delle Masse",
    "body": "Casale con pieve (S. Giusto) nella Comunità delle Masse \ndi Città, Giurisdizione Diocesi Compartimento e 2 miglia \ntoscane a ponente di Siena. \nLa chiesa di Casciano siede sopra una collina posta alla \ndestra del torrente Tressa. \nL’esterne pareti di questo tempio annunziano un antico \nfabbricato diviso in tre navate, e rimodernato nell’interno, \ndove esiste qualche buon quadro della scuola senese, uno \ndei quali si reputa del Petrazzi. \nLa pieve di Casciano è capo di un Vicariato foraneo che \nabbraccia il piviere di S. Colomba oltre quello di \nCasciano. Il pievano è di nomina del capitolo della cattedrale e della casa Forteguerri di Siena. \nAlla parrocchia di Casciano è annessa la cura di S. \nAndrea a Galignano sul colle di Arsiccioli. \nLa parrocchia di S. Giusto a Casciano conta 436 abitanti.",
    "original_title": "CASCIANO (Cassianum) delle Masse presso Siena.",
    "byte_offset": 2278233
  },
  {
    "context": "in Val di Paglia.",
    "title": "CASCIANO (S.) DE’BAGNI",
    "body": "– Vedere SAN CASCIANO DE’BAGNI.",
    "original_title": "CASCIANO (S.) DE’BAGNI",
    "byte_offset": 2279111
  },
  {
    "context": "in Val Tiberina.",
    "title": "CASCIANO (S.) di CAPRESE",
    "body": "Antica pieve già detta di S. Casciano  in Startina , nella Comunità \ne un miglio toscano circa a grecale-levante di Caprese, \nGiurisdizione della Pieve di S. Stefano, Diocesi di \nSansepolcro, già di Arezzo, nel cui Compartimento è \ncompresa. \nRisiede sul dorso dei colli che separano la vallecola della \nSingerna dall’alveo del Tevere. – Fu una volta di \npadronato dei conti di Montedoglio, poi degli abati della \nBadia Tedalda, uno dei quali la rinunziò verso il 1524 alla \nBadia dei Benedettini di Firenze. – Vedere CAPRESE, e \nBADIA TEDALDA. \nLa parrocchia della pieve di S. Casciano di Caprese conta \n144 abitanti.",
    "original_title": "CASCIANO (S.) di CAPRESE",
    "byte_offset": 2279196
  },
  {
    "context": "nella vallecola del Cerfone.",
    "title": "CASCIANO (S.) DI CASTELLONCHIO",
    "body": "Vico che ebbe nome dalla sua pieve (SS. \nCassiano e Ippolito) nella Comunità Giurisdizione \nDiocesi e Compartimento di Arezzo, da cui è distante 10 \nmiglia toscane a scirocco. \nÈ situato sopra una eminenza che fa parte del contrafforte \nmeridionale del monte Marzana, fra la Val di Chiana e \nVal Tiberina, dove si versano le acque del borro di S. \nChimento e del torrente Cerfone, fra le quali scaturigini è \nposta la pieve di S. Casciano di Castellonchio 2 buone \nmiglia toscane a levante della nuova strada dell’Adriatico, \nsul confine delle diocesi di Città di Castello, di Arezzo e \ndi Cortona. \nQuesta pieve nei secoli trascorsi aveva sottoposte nove \nchiese: 1 Prioria di S. Benedetto a Ficajolo; 2 S. Angelo a \nCheruacciano; 3 S. Bartolommeo a Corneto; 4 SS. \nSilvestro e Cristofano a Nuovole; 5 S. Biagio a Vignale; 6 \nS. Agata a Laterine, o a Largnano; 7 S. Andrea a \nCastellonchio; 8 S. Pietro a Legari, ora a Polvano; 9 S. \nEgidio a Usciano. \nAttualmente non esistono che le ultime quattro \nsuffraganee. \nLa pieve di S. Casciano di Castellonchio conta 375 \nabitanti.",
    "original_title": "CASCIANO (S.) DI CASTELLONCHIO",
    "byte_offset": 2279874
  },
  {
    "context": "nella Valle di Marzena in Romagna.",
    "title": "CASCIANO (S.) DI MODIGLIANA",
    "body": "– (ERRATA: Vedere S. CASSIANO) Vedere MODIGLIANA.",
    "original_title": "CASCIANO (S.) DI MODIGLIANA",
    "byte_offset": 2281025
  },
  {
    "context": "in Val di Sieve.",
    "title": "CASCIANO (S.) IN PADULE",
    "body": "– Vedere SAN CASSIANO in PADULE.",
    "original_title": "CASCIANO (S.) IN PADULE",
    "byte_offset": 2281147
  },
  {
    "context": "in Val di Merse, detto anche Cassiano delle Belle Donne.",
    "title": "CASCIANO o CASSIANO DI VESCOVATO",
    "body": "Casale con chiesa plebana (SS. Giusto e Clemente) nella \nComunità Giurisdizione e 3 miglia toscane a ponente di \nMurlo, Diocesi e Compartimento di Siena. \nSiede sopra un poggio a cavaliere del ponte a Macereto, \nin mezzo a boschi di lecci e di castagni. \nCasciano di Vescovato conta 634 abitanti.",
    "original_title": "CASCIANO o CASSIANO DI VESCOVATO",
    "byte_offset": 2281230
  },
  {
    "context": "nel Val d’Arno pisano.",
    "title": "CASCIANO (S.) a Settimo",
    "body": "Pieve e Villaggio nella Comunità e 3 miglia toscane a ponente \ndi Cascina, Giurisdizione di Pontedera, Diocesi e \nCompartimento di Pisa, che è 3 miglia toscane al suo \nponente. \nLa pieve di S. Casciano a Settimo è situata fra la strada \nRegia fiorentina, e la ripa sinistra dell’Arno. \nDi essa trovasi memoria sino dall’anno 970, quando \nAlberico vescovo di Pisa diede a titolo di enfiteusi la metà \ndelle possessioni spettanti alla pieve de’SS. Cassiano e \nGiovanni presso il fiume Arno, comprese le decime e \ntributi che dovevano pagare al pievano le ville di Sesto, S. \nCasciano , Argile, Laiano , Paccianula , Tavola, \nCasciavola, Scorno , Visignano, Pagnatico, Moscajola, \nCesata, Marciana , Ferraiano, Settimo , Barbaiano, \nOliveto, Paterno, Sasseto, Aveliano, e Noce. \nIl castello di S. Casciano del Val d’Arno pisano è \nrammentato in un’altra carta della Primaziale di Pisa \ndell’anno 1120, all’occasione che due coniugi donarono \nad Atto arcivescovo pisano fra le altre cose la quarta \nporzione del castello di S. Casciano con un pezzo di terra \nvignata di 40 stiora. (MURAT. Ant. M. Aevi.) \nIl plebanato di S. Casciano nel secolo XIV comprendeva \n21 chiese, cioè, 1. S. Maria di Zambra; 2. S. Stefano a \nMacerata; 3. S. Jacopo di Navacchio; 4. S. Andrea a \nMoscajola; 5. S. Benedetto a Settimo; 6. S. Martino al \nBagno; 7. S. Prospero a Oliveto; 8. S. Bartolommeo di \nMoroni; 9. S. Giorgio a Bibbiano; 10. S. Michele a \nCasciaula; 11. S. Frediano in Gonfo; 12. S. Frediano a \nSettimo ; 13. S. Michele a Celaiano; 14. S. Prospero di Via \nCava; 15. S. Pietro in Castello; 16. S. Miniato a \nMacerata; 17. S. Lorenzo a Pagnatico; 18. S. Salvadore \nd’Oliveto; 19. S. Maria al Trebbio; 20. S. Martino a \nVignolo ; 21. S. Michele a  Marciana. \nAttualmente non esistono che le seguenti nove cure; 1. S. \nJacopo a Navacchio; 2. S. Benedetto a Settimo; 3. S. \nFrediano a Settimo , Prepositura; 4. S. Prospero di Via \nCava; 5. S. Lorenzo a Pagnatico; 6. S. Salvadore \nd’Oliveto; 7. S. Giorgio a Bibbiano; 8. S. Michele a \nMarciana; 9. S. Michele a Casciavola . – Le altre chiese \npiù non esistono ad eccezione di S. Martino al Bagno, ora \ncappella. \nS. Casciano ebbe i suoi nobili che lasciarono alla famiglia \ntuttora esistente il casato dei Sancasciani. \nIl popolo della pieve di S. Casciano a Settimo ascende a \n841 abitanti.",
    "original_title": "CASCIANO (S.) a Settimo",
    "byte_offset": 2281626
  },
  {
    "context": "in Val di Greve.",
    "title": "CASCIANO (S.)",
    "body": "– Vedere SAN CASCIANO.",
    "original_title": "CASCIANO (S.)",
    "byte_offset": 2279111
  },
  {
    "context": "nella valle del Serchio.",
    "title": "CASCIANO (S.), o CASSIANO",
    "body": "Quattro casali nel Ducato di Lucca portano il nome del \nsanto patrono della loro parrocchia, cioè S. Cassiano in \nControni; S. Cassiano di Guamo; S. Cassiano di \nMoriano; S. Cassiano a Vico. – Vedere CASSIANO (S.) \ndi CONTRONI, di GUAMO, a MORIANO, e a VICO.",
    "original_title": "CASCIANO (S.), o CASSIANO",
    "byte_offset": 2284098
  },
  {
    "context": "nel Val d’Arno pisano, (Cassiaula, quasi Cassii, o Cassiani Aula).",
    "title": "CASCIAVOLA",
    "body": "Borgata con parrocchia (S. \nMichele) nel piviere di S. Casciano a Settimo, Comunità e \n3 miglia toscane a maestro di Cascina, Giurisdizione di \nPontedera, Diocesi e Compartimento di Pisa. \nTrovasi fra la strada Regia e la sinistra sponda dell’Arno \npresso la pieve di S. Casciano, nel luogo dove l’Arno \nforma un gomito che sino dal 1220 si denominava \nArquata e Arno Morto. \nLa villa di Casciavola è una di quella rammentate \nnell’istrumento del 970, quando Alberico vescovo di Pisa \ndiede a enfiteusi la metà delle rendite e decime spettanti \nalla pieve di S. Giovanni e S. Casciano a Settimo. – Fu \nrogato in Casciaula un istrumento del 17 dicembre 1173, \ncol quale un Uguccione di Ugolino da Faggiana  vendè a \nUguccione di Pandolfo del Ponte, per soldi 31, sei panora \ne soldi 11 di terra posta nei confini della chiesa di S. \nMichele di Casciaula, in luogo detto Septre. \n(ARCH.DIPL.FIOR. Carte di S. Lorenzo alle Rivolte di \nPisa) \nLa parrocchia di S. Michele a Casciavola comprende 645 \nabitanti.",
    "original_title": "CASCIAVOLA",
    "byte_offset": 2284426
  },
  {
    "context": "",
    "title": "CASCINA (FIUME DI)",
    "body": "È una fiumana tributaria \ndell’Era che prende la sua origine sul poggio e mezzo \nmiglio toscano a oriente di Chianni, presso al luogo dove \nun dì si toccavano le tre diocesi di Lucca, di Pisa e di \nVolterra. – Scende di là umile rivo fiancheggiato a levante \ndalle colline tufacee di Terricciola, a ponente da quelle di \nRivalto, di Colle Montanino e di Casciano, ricevendo per \nvia piccoli tributi, fra i quali il più copioso e il più \ncostante è quello di Caldana che proviene dal Bagno a \nAcqua, e influisce nella Cascina fra Sojana e S. Ruffino. \nDi là il fiume Cascina prosegue diritto il suo corso da \nostro a settentrione passando sotto il ponte che diede il \nnome alla Terra di Ponsacco, per entrare poco appresso \ndopo il corso di 12 miglia toscane nel fiume Era.",
    "original_title": "CASCINA (FIUME DI)",
    "byte_offset": 2285530
  },
  {
    "context": "(Cassina) nel Val d’Arno pisano.",
    "title": "CASCINA",
    "body": "Terra murata, già castello, capoluogo di Comunità e di antico \npiviere nella Giurisdizione e 5 miglia toscane a ponente di \nPontedera, Diocesi e Compartimento di Pisa.  \nÈ una vaga sebbene piccola Terra di forma quadrilunga \ncon strade regolari e rettilinee, delle quali la più larga è \nquella Regia postale che attraversa Cascina fra decenti \nabitazioni fornite di portici. – È posta fra l’Arno e il fosso \nRinonico, o del Pozzale, nel grado 28° 12’6” di \nlongitudine e 43° 41’di latitudine, due miglia toscane a \nponente della posta delle Fornacette, 8 miglia toscane a \nlevante di Pisa, e 14 a grecale di Livorno. \nFu dubitato da alcuni che Cascina derivasse il suo nome \ndal fiume poco sopra descritto, supponendo che una volta \nesso deviasse per coteste parti invece d’influire nell’Era. \n\nTale opinione però non trova appoggio nè sulla storia \nidrometrica della contrada, nè sui documenti della storia \ncivile. \nLa più antica memoria di Cascina risale alla metà del \nsecolo VIII, intorno alla qual’epoca i vescovi di Pisa \npossedevano costà una corte con Cassina o Casalino. Una \npergamena del 26 giugno, anno 750, parla della donazione \ndi una casa fatta alla chiesa di S. Maria di Cassina. La \nquale chiesa di S. Maria viene specificata pieve \nbattesimale in un’altra membrana del 20 aprile 801. Dopo \nil documento testè citato, fanno menzione della corte che \nivi possedeva la mensa vescovile, altre carte dello stesso \narchivio arcivescovile di Pisa, fra le quali due sotto gli \nanni 819 e 823, furono pubblicate dal Muratori. \nL’origine pertanto di questa Terra sembra doverla \nrichiamare alla parola Cassina o Casina, corrispondente \nnon già a una Cascina o luogo di pastura, ma a una di \nquelle case con casalini cotanto spesso cum Cassina et \nCurte rammentate nei rogiti dei secoli barbari. \nQual fosse a quell’età il paese di Cascina si può \nfacilmente dedurre dall’investitura data nel 935 dal \nvescovo pisano Zanobi al pievano di S. Maria e S. \nGiovanni in loco et finibus Cassina. (MURAT. Ant. M. \nAevi. T. III.) \nEstesissimo era sino d’allora il suo piviere, siccome lo è \npure il vaso della sua chiesa plebana a tre navate con \ncolonne di marmo, alcune delle quali di granito, e l’antico \nbattistero ottagono esistente davanti alla pieve. \nCascina cresciuta di abitatori, nell’anno 1385 fu \ncircondata di mura con torri, dopo che nel 1295 era stato \ndall’oste lucchese atterrato il campanile della sua pieve, e \ndai soldati della lega Guelfa di Toscana, nel 1328, messo \na ruba il paese; nel 1341 e nel 1362 investita e presa dai \nFiorentini il di cui esercito due anni dopo, nel giorno di S. \nVettorio (28 luglio 1364) accampatosi nei contorni di \nCascina, ottenne sopra i Pisani quella famosa vittoria, per \nla quale furono decretate in Firenze pubbliche feste, la \ncorsa del pallio di S. Vettorio e feriato perpetuo nel \ngiorno anniversario. \nFinalmente Cascina fu gagliardamente battuta per l’ultima \nvolta nel 26 giugno 1499 dall’esercito dei Fiorentini, che \nla ritennero d’allora in poi sotto la loro custodia. \nIl circondario del piviere di Cascina costituì quello della \nsua Comunità e Potesteria, la quale nel secolo XIV \nabbracciava i seguenti popoli e comuni: 1. Pieve di S. \nMaria e S. Giovanni a Cascina; 2. SS. Quirico e Giulitta a \nLugnano ; 3. S. Andrea a Cucigliana; 4. S. Pietro a \nLatignano; 5. S. Andrea al Castellare del Pozzale, ora alle \nFornacette; 6. S. Martino in Valle; 7. S. Martino alla \nPergola; 8. S. Ilario di Cascina; 9. S. Frediano e S. \nStefano a Canneto ; 10. S. Michele a Rinonichi ; 11. S. \nQuirico al Trecciato. – Attualmente esistono nello stesso \npiviere le prime cinque parrocchiali: le altre furono da \nlungo tempo soppresse, e di quelle solamente sussiste \nl’oratorio di S. Martino in Valle. \nEbbe i natali in questa Terra il frate Agostiniano \nBuonagiunta da Cascina che tradusse, nel 1265, dalla \nlingua araba nella latina un trattato di pace e di \ncommercio tra il Dey di Tunisi e la Repubblica pisana. \nNel secolo XVIII ebbe i natali costà detto Niccolò \nMarcacci vescovo benemerito delle chiese di Sansepolcro \ne Arezzo. Comunità di Cascina . L’attuale territorio comunitativo di \nCascina non oltrepassa, come faceva una volta, nella parte \ndestra dell’Arno, ma si estende invece alla sinistra assai \npiù che non lo era l’antico distretto. Esso occupa una \nsuperficie di 22952 quadrati, dei quali 1516 sono presi da \ncorsi d’acqua, e da pubbliche strade. \nSono stanziati dentro lo stesso spazio (ERRATA: 13469 \nabitanti in proporzione di 518 individui) 13969 abitanti in \nproporzione di 538 individui per ogni miglio quadrato. \nConfina con 6 Comunità. A settentrione mediante il fiume \nArno con le Comunità di Pisa e di Vico Pisano, a partire \ndal lato di ponente dalla parrocchia di S. Sisto al Pino \nsino di fronte alla confluenza del torrente Zambra di \nCalci, dove lascia sulla sponda destra del fiume la \nComunità di Pisa, e incontra nel lato stesso quella di Vico \nPisano, con la quale rimonta l’Arno sino all’isolotto \ndavanti alle Fornacette. A questo punto volgendo la \nfronte a levante tocca la Comunità di Pontedera, con la \nquale taglia la strada Regia fiorentina presso la posta delle \nFornacette, quindi entra nella strada di Ponsacco che poco \ndopo abbandona per seguitare dal lato di scirocco la via \nche viene dalla Fossa nuova sino a che al fossetto \nchiamato dello Strozzi trova la Comunità di Lari; di fronte \nalla quale si dirige dalla parte di ostro lungo il fosso del \nZannone, dove incontra la Comunità di Fauglia, e poscia \nquella di Colle Salvetti. Con quest’ultima dopo breve \ntragitto per il fosso prenominato piega a ponente e \nattraversa la strada provinciale di Vicarello, ossia di \nMacerata, per andare incontro alla Fossa nuova. Lungo \nessa fossa prolunga in un’acuta punta verso il fosso del \nTorale, mediante il quale ritorna a contatto dal lato di \noccidente-maestro con la Comunità di Pisa, e con essa si \ndirige sulla ripa sinistra dell’Arno, dopo avere attraversato \nla strada Regia pisana davanti alla badia di S. Savino. \nIl territorio qui sopra circoscritto è tutta pianura quas i al \npari del letto dell’Arno, con una insensibile pendenza \nverso il littorale di Livorno, dove scolano le acque di \nquesta contrada per via di fosse o dogaie, che vanno a \nfluire nel Rio del Pozzale, nella Fossa chiara , Fossa \nnuova, o nel Fosso Reale, in cui tutte si riuniscono ai \nponti di Stagno, dove accomunano e perdono i loro nomi \nin quello di Calabrone. – Fiancheggiavano anticamente \nquesto territorio due gran fossi di trabocco, per i quali si \ndeviava, mediante cateratte, una parte delle acque \ndell’Arno in tempi di piene. A levante di Cascina era il \nfosso Rinonico  o Arnonico, e dalla parte occidentale \nquello delle Bocchette. Del primo si accennarono le \nidrauliche vicende all’Articolo Arnaccio; il secondo, \naperto dai Fiorentini nel 1504 presso Riglione per \nintrodurre le acque in Calabrone, consisteva in due gran \nfosse fonde braccia 7, e larghe braccia 30 una, e l’altra \nbraccia 20. Divenuti questi trabocchi inutili allo scopo cui \nvolevansi destinare, Cosimo I destinò uno di essi (le \nBocchette) a colmare con le torbe dell’Arno gran parte di \nquella semi-palustre campagna. La quale impresa fu \nregistrata in un marmo tuttora esistente alle belle cateratte \ndi Riglione, lungo la strada Regia fiorentina quasi tre \nmiglia distante da Pisa, dove sta inciso: A partu Virginis: \nAnno 1558. Kalen. Novembr. – Siccitati paludum, \nagrorum cultui, coeli salubritati consulens Cosmus \nMedic. Flor. et Senar. Dux II. \nInfatti la pianura di Cascina è coperta da una fanghiglia \nargillosa calcarea resa ubertosa dalle torbe che vi \ntrasportarono le acque, e dai steli delle piante \nabbandonate sul terreno dopo le messe delle granaglie. \nL’ottimo fieno che forniscono le praterie, i sempre verdi \nargini dei fossi, le abbondanti paglie e i foraggi di ogni \nspecie, pongono in grado i villici di cotesta pianura di \ncorredare le loro stalle di numerosi capi di bestie vaccine \ne cavalline. \nCopiosi sono gli alberi da frutto, copiosissima e \ngigantesca cresce a suo arbitrio la vite maritata ad \naltissimi pioppi, disposti in doppia fila sulle sponde delle \nfosse che circoscrivono i campi; ma il liquore che si \nspreme dai loro grappoli è poco spiritoso, e difficilmente \nsi mantiene nella stagione estiva. Il gelso è l’albero il più \nconfacente all’industria agraria di questa contrada. \nCostituiscono altrettanti rami d’industria manifatturiera e \ncommerciale molte fornaci di terraglie ordinarie stabilite \nlungo l’Arno. I trasporti di merci per terra e per acqua \ndanno guadagno a moltissime famiglie. Fra le manifatture \ndi nuova introduzione è da notarsi una di telerie di cotone \ne nankin eretta in Navacchio. \nIn ordine al Motuproprio del 17 giugno 1776, col quale G. \nD. Leopoldo I procurare volle alla provincia pisana quei \nbenefizi e vantaggi medesimi che poco innanzi aveva \nprodotto il sistema di libertà nei comuni dello stato \nfiorentino, fu ordinato che la comunità di Cascina \nabbracciasse in un sol corpo i 21 comuni qui registrati: 1. \nS. Benedetto a Settimo; 2. S. Casciano a Settimo; 3. S. \nFrediano a Settimo ; 4. Bibbiano; 5. Casciavola; 6. \nCascina, capoluogo; 7. S. Lorenzo alle Corti; 8. Laiano; \n9. Marciana; 10. Marcianella; 11. Montione; 12. \nMusigliano; 13. Navacchio; 14. Pagnatico; 15. Pino; 16. \nPettori; 17. Ripoli; 18. Titignano ; 19. Val Cava; 20. \nVisignano; 21. Zambra. \nQuanto abbiano migliorate le condizioni statistiche del \ndis tretto territoriale di Cascina, lo dichiara per sè stesso il \nprogredire che ha fatto la sua popolazione dall’epoca di \nCosimo I fino a quella dell’Augusto LEOPOLDO II \nfelicemente regnante. Avvegnachè nel 1551 si contavano \ncostà appena 138 individui per ogni miglio quadrato, \naumentati nel 1745 sino a 303 abitanti, e portati nel 1833 \na 538 individui per ogni miglio quadrato. \nNon vi sono in Cascina mercati settimanali. Una fiera di \nbestiami e merci si tiene nel mese di maggio; altra di \nmaggior concorso ha luogo nel giorno 13 agosto a S. \nCasciano a Settimo. \nRisiede in Cascina un notaro civile dipendente dal Vicario \nRegio di Pontedera, dov’è l’ingegnere di Circondario e \nl’ufizio di esazione del Registro. La cancelleria \ncomunitativa, la conservazione delle Ipoteche e la Ruota \nsono in Pisa. \n \nPOPOLAZIONE della Comunità di CASCINA a tre \nepoche diverse \n \n- nome del luogo: Bibbiano, titolo della chiesa: S. Giorgio \n(Rettoria), abitanti anno 1551: n° 113, abitanti anno \n1745: n° 331, abitanti  anno 1833: n° 650 \n- nome del luogo: S. Casciano a Settimo, titolo della \nchiesa: SS. Ippolito e Casciano (Pieve) abitanti  anno \n1551: n° 166, abitanti  anno 1745: n° 571, abitanti anno \n1833: n° 841 - nome del luogo: CASCINA, titolo della chiesa: S. Maria \ne Giovanni (Pieve), abitanti anno 1551: n° 893, abitanti \nanno 1745: n° 1757, abitanti anno 1833: n° 2244 \n- nome del luogo: Corti (alle), titolo della chiesa: S. \nLorenzo (Pieve), abitanti  anno 1551: n° 148, abitanti \nanno 1745: n° 377, abitanti anno 1833: n° 644 \n- nome del luogo: Casciavola, t itolo della chiesa: S. \nMichele (Rettoria), abitanti  anno 1551: n° 118, abitanti \nanno 1745: n° 488, abitanti anno 1833: n° 942 \n- nome del luogo: Latignano, titolo della chiesa: SS. \nPietro e Paolo (Rettoria), abitanti anno 1551: n° 147, \nabitanti anno 1745: n° 542, abitanti  anno 1833: n° 982 \n- nome del luogo: Macerata, titolo della chiesa: S. Stefano \n(Rettoria), abitanti anno 1551: n° 15, abitanti anno 1745: \nn° -, abitanti anno 1833: n° 404 \n- nome del luogo: Marciana e *Marcianella, titolo della \nchiesa: S. Michele (Rettoria), abitanti anno 1551: n° 134 \n(Marciana) e n° 71 (Marcianella), abitanti  anno 1745: n° \n252, abitanti anno 1833: n° 629 \n- nome del luogo: Navacchio, titolo della chiesa: S. \nJacopo (Rettoria), abitanti anno 1551: n° 76, abitanti \nanno 1745: n° 100, abitanti anno 1833: n° 218 \n- nome del luogo: Pagnatico, titolo della chiesa: S. \nLorenzo (Rettoria), abitanti anno 1551: n° 170, abitanti \nanno 1745: n° 394, abitanti anno 1833: n° 635 \n- nome del luogo: Pettori, titolo della chiesa: S. Stefano \n(Rettoria), abitanti anno 1551: n° 77, abitanti anno 1745: \nn° 358 (insieme a S. Martino, Musigliano), abitanti anno \n1833: n° 625 (insieme a S. Martino, Musigliano) \n- nome del luogo: Musigliano, titolo della chiesa: S. \nMartino (Pieve), abitanti anno 1551: n° 65, abitanti anno \n1745: n° 358 (insieme a S. Stefano, Pettori), abitanti  anno \n1833: n° 625 (insieme a S. Stefano, Pettori) \n- nome del luogo: Pino, titolo della chiesa: S. Sisto \n(Rettoria), abitanti anno 1551: n° 134, abitanti anno \n1745: n° 195, abitanti  anno 1833: n° 345 \n- nome del luogo: Ripoli, titolo della chiesa: SS. Andrea e \nLucia (Rettoria), abitanti anno 1551: n° 79, abitanti anno \n1745: n° 130 (insieme a S. Michele, Celajano), abitanti \nanno 1833: n° 273 (insieme a S. Michele, Celajano) \n- nome del luogo: *Celajano, titolo della chiesa: S. \nMichele (Rettoria), abitanti  anno 1551: n° 125, abitanti \nanno 1745: n° 130 (insieme a SS. Andrea e Lucia, Ripoli), \nabitanti anno 1833: n° 273 (insieme a SS. Andrea e \nLucia, Ripoli) \n- nome del luogo: Settimo, titolo della chiesa: S. \nBenedetto (Rettoria), abitanti anno 1551: n° 104, abitanti \nanno 1745: n° 343, abitanti anno 1833: n° 658 \n- nome del luogo: Settimo, titolo della chiesa: S. Frediano \n(Prepositura), abitanti anno 1551: n° 215, abitanti anno \n1745: n° 520, abitanti  anno 1833: n° 1087 \n- nome del luogo: Titignano, titolo della chiesa: S. Ilario \n(Prepositura), abitanti anno 1551: n° 126, abitanti anno \n1745: n° 312, abitanti  anno 1833: n° 604 \n- nome del luogo: Via Cava, titolo della chiesa: S. \nProspero (Prepositura), abitanti anno 1551: n° 359, \nabitanti anno 1745: n° 629, abitanti  anno 1833: n° 995 \n- nome del luogo: Visignano, titolo della chiesa: S. S. \nPietro e Giusto (Prepositura), abitanti  anno 1551: n° 99, \nabitanti anno 1745: n° 185, abitanti  anno 1833: n° 405 \n- nome del luogo: Zambra, titolo della chiesa: SS. Maria e \nJacopo (Prepositura), abitanti  anno 1551: n° 155, abitanti \n\nanno 1745: n° 385, abitanti anno 1833: n° 619 \n \n- Somma abitanti  anno 1551: n° 3589 \n- Somma abitanti  anno 1745: n° 7869 \n \nFrazione di popolazioni provenienti da altre Comunità \n \n- nome del luogo: Pozzale o le Fornacette, titolo della \nchiesa: S. Andrea (Rettoria), dalle Comunità di Calcinaja \ne di Pontedera, abitanti  anno 1833: n° 169 \n \n- TOTALE abitanti  anno 1833: n° 13969 \n \nI Luoghi segnati con l’asterisco * avevano parrocchia \nnella prima epoca",
    "original_title": "CASCINA",
    "byte_offset": 2285530
  },
  {
    "context": "nel suburbio occidentale di Firenze.",
    "title": "CASCINE DELL’ISOLA",
    "body": "È una delle Imperiali e Regie Bandite, situata \nfuori dalla porta al Prato fra l’Arno e il fosso Macinante, \na partire dalla Pescaia di Ognissanti sino a che il fosso \nstesso ritorna nel fiume insieme col Mugnone, due miglia \nsotto a Firenze. \nGrandiosi viali fiancheggiati da doppia linea di alberi di \nvario genere, da siepi di rosai, da altre piante olezzanti e \nsempre verdi, vaste praterie, graziosi boschetti, vaghe e \npittoriche prospettive, cui servono di campo piazze, fonti, \nstatue, quadrivi, edifizi campestri e Regi casini, tali sono \nle Cascine dell’Isola, che rese ognor più deliziose per le \ncure dell’Augusto Regnante possono dirsi i campi Elisi \ndella capitale della Toscana, il luogo di pubblico \npasseggio più vasto, più comodo, più gradito e più \nfrequentato da tutte le classi di persone, sieno forestiere o \nnazionali.",
    "original_title": "CASCINE DELL’ISOLA",
    "byte_offset": 2301135
  },
  {
    "context": "",
    "title": "CASCINE NUOVE e VECCHIE DI PISA",
    "body": "È una porzione della Imperiale e Regia Bandita di S. Rossore \nfuori della porta Nuova di Pisa, fra il fosso Maltraverso  e \nla ripa destra dell’Arno, corredata di spaziose praterie \ndestinate alla pastura di numerose vacche svizzere, di \ndromedari e di una razza di cavalli. Le quali praterie sono \nattraversate in varia direzione da stradoni e viali, \nfiancheggiati gli uni e gli altri da alberi, da siepi sempre \nverdi e da riposi per il pubblico passeggio.",
    "original_title": "CASCINE NUOVE e VECCHIE DI PISA",
    "byte_offset": 2302053
  },
  {
    "context": "",
    "title": "CASCINE DEL POGGIO A CAJANO",
    "body": "Furono ordinate \nda Lorenzo il Magnifico, descritte da Angiolo Poliziano, \nrese più salubri e abbellite dal Gran Duca Regnante, cui si \ndeve il bel ponte sospeso di ferro, che cavalca l’Ombrone \npistojese davanti ai prati di queste Cascine.",
    "original_title": "CASCINE DEL POGGIO A CAJANO",
    "byte_offset": 2302555
  },
  {
    "context": "(Cascium, già Cassium) nella Valle del Serchio, Garfagnana Estense.",
    "title": "CASCIO",
    "body": "Castello con chiesa parrocchiale (SS. \nStefano e Lorenzo) un dì nel piviere di Gallicano, oggi \nnella Comunità e un miglio toscano a settentrione di \nMolazzana, Giurisdizione di Trassilico, Diocesi di Massa \nducale, già di Lucca, Ducato di Modena. \nÈ posto alla destra del Serchio sopra il monte omonimo \ndirimpetto a Barga. Il suo nome di provenienza romana indica l’antichità di questo luogo, al quale però dubito che \nvolesse riferire, anzi che al Cassio sull’Appennino della \nCisa, quel Cassio dei coloni Lucchesi rammentato nella \ntavola Velleiate; o se di questo Cassio intendesse parlare, \nall’anno 766 il fondatore del monastero di S. \nBartolommeo di Pistoja. \nNon vi è dubbio però che questo di Garfagnana non fosse \nil Cassio in Montanis rammentato dalla contessa Wilma \nmadre del G. C. Ugo, nell’occasione che donò nel 968 \nalle monache di S. Ponziano di Lucca alcune terre con \nvigne e ulivi posti in Cascio confermando loro il \npadronato della chiesa de’SS. Stefano e Lorenzo; chiesa \nche anche nei secoli posteriori dipendeva da quel \nmonastero, cosicchè negli antichi registri della diocesi di \nLucca trovasi segnalata, come Locus Dominarum de \nCascio. Dalle monache passò ai Padri Olivetani subentrati \nin S. Ponziano sino a che, nel 1615, permutarono la chiesa \ndi Cascio con quella di S. Pietro a Nocchi. \nIl castello di Cascio nel 1615 fu cinto di mura e torrioni a \nspese dei terrazzani, in pena di essersi ribellati poco \ninnanzi al dominio Estense per darsi ai Lucchesi. \nLa parrocchia de’SS. Stefano e Lorenzo a Cascio conta \n323 abitanti.",
    "original_title": "CASCIO",
    "byte_offset": 2302833
  },
  {
    "context": "nel Val d’Arno fiorentino. – Mons. Cassoli.",
    "title": "CASCIOLI (MONTE)",
    "body": "– Castello distrutto con chiesa (S. Michele) nelle \ncolline che stendonsi dai poggi della Ròmola sopra Castel \nPulci nel piviere di S. Giuliano a Settimo, Comunità di \nCasellina e Torri, Diocesi Compartimento e circa 5 miglia \ntoscane a ponente di Firenze. \nEra un castello dove tenevano corte e dominio sino dal \nsec. X i conti Cadolingi di Fucecchio. – Infatti in Monte \nCascioli risedeva nel 1066 il conte Lottario del fu Conte \nCadolo, quando con la contessa Gemma di lui madre \ndecretò la fondazione, o aumentò la dote della badia a \nSettimo. Vi si trovò più volte il suo nipote conte \nUguccione del conte Guglielmo Bulgaro, sia allorchè, nel \n1087, donava terreni al vicino monastero di Mantignano; \nsia quando vi risiedeva con la Contessa Cilia sua moglie \nin tempo che, nel 1090, confermava le donazioni state \nfatte alla badia a Settimo; ed era lo stesso conte in Monte \nCascioli, nel 1096, nell’occasione che faceva erigere \nlungo la strada maestra nel piviere di Settimo un ospedale \nper i pellegrini. \nFinalmente stanziava nel castello di Monte Cascioli il \nconte Ugo figlio del conte Uguccione preaccennato, \nquando firmava, nel 1106, un atto di donazione a favore \ndella badia del Borgonuovo presso Fucecchio. \nViveva quest’ultimo conte nel tempo che i Fiorentini nel \n1113 (stando alla storia del Malaspini e del Villani) \nfeciono oste a Monte Cascioli; castello che facea la guerra \nalla città, e avealo ribellato Ruberto Tedesco, Vicario di \nArrigo III in Toscana, il quale messer Ruberto fu sconfitto \ne morto, e il castello preso e disfatto. \nDa Monte Cascioli venne a Firenze l’illustre famiglia \nNerli.",
    "original_title": "CASCIOLI (MONTE)",
    "byte_offset": 2304511
  },
  {
    "context": "",
    "title": "CASELLE nell’Appennino di Pistoja",
    "body": "I nomi di Case, \nCaselle, Caselli e Caselline è restato a molti casali e \nvillate della Toscana, ma più frequenti che altrove cotali \n\nnomignoli sono rimasti ad alcune borgora del contado \nPistioese. Tali sono:",
    "original_title": "CASELLE nell’Appennino di Pistoja",
    "byte_offset": 2306224
  },
  {
    "context": "presso la Badia di Taona sulla Limentra.",
    "title": "CASELLE dell’Appennino di Pistoja",
    "body": "Questo ha dato il titolo alla \nparrocchia di S. Stefano, detta al Pian del Toro , nella \nComunità di Cantagallo . – Vedere PIAN DEL TORO.",
    "original_title": "CASELLE dell’Appennino di Pistoja",
    "byte_offset": 2306479
  },
  {
    "context": "nel popolo e Comunità di Montale.",
    "title": "CASELLE e CASELLINO",
    "body": "",
    "original_title": "CASELLE e CASELLINO",
    "byte_offset": 2306703
  },
  {
    "context": "",
    "title": "CASELLE o CASELLO nel popolo di S. Niccolò a Agliana",
    "body": "",
    "original_title": "CASELLE o CASELLO nel popolo di S. Niccolò a",
    "byte_offset": 2306764
  },
  {
    "context": "alle sorgenti dell’Ombrone pistojese",
    "title": "CASELLE o CASELLI di Piteccio",
    "body": "nella Cortina e Comunità di Porta al Borgo.",
    "original_title": "CASELLE o CASELLI di Piteccio",
    "byte_offset": 2306825
  },
  {
    "context": "sulle pendici settentrionali del monte Albano",
    "title": "CASELLE di Tizzana",
    "body": "nel popolo di Santo Nuovo.",
    "original_title": "CASELLE di Tizzana",
    "byte_offset": 2306946
  },
  {
    "context": "in Val di Chiana.",
    "title": "CASELLE DI BETTOLLE",
    "body": "Villa fra il \ntorrente Foenna e il Canale maestro della Chiana nel \npopolo di S. Cristofano a Bettolle.",
    "original_title": "CASELLE DI BETTOLLE",
    "byte_offset": 2307044
  },
  {
    "context": "in Val di Chiana. ",
    "title": "CASELLE DI MONTEPULCIANO",
    "body": "Borgata con parrocchia (SS. Bartolommeo e Biagio) nel \nsuburbio, Comunità Giurisdizione e Diocesi di \nMontepulciano, Compartimento di Arezzo. \nQuesta parrocchia conta 824 abitanti.",
    "original_title": "CASELLE DI MONTEPULCIANO",
    "byte_offset": 2307191
  },
  {
    "context": "in Val di Sieve.",
    "title": "CASELLE di Vicchio",
    "body": "Vico nel popolo di \nS. Cassiano in Padule, Comunità Giurisdizione e 2 miglia \ntoscane a settentrione di Vicchio, Diocesi e \nCompartimento di Firenze.",
    "original_title": "CASELLE di Vicchio",
    "byte_offset": 2307422
  },
  {
    "context": "",
    "title": "CASELLE o CASELLI in Val di Cecina",
    "body": "Castellare sul dorso del Poggio al Pruno, dove fu un castello omonimo, \nalla sinistra del torrente Sterza, nella Comunità \nGiurisdizione e miglia toscane 4 a settentrione di \nMonteverdi, Diocesi di Volterra, Compartimento di Pisa. \nEra uno dei castelli sul confine della giurisdizione politica \ndella Repubblica di Pisa, dato in feudo nel 1186 da Arrigo \nVI a Ildebrando Pannocchieschi vescovo di Volterra, dalla \nquale giurisdizione spirituale dipendeva la pieve di \nCaselle, situata sul Poggio al Pruno, al luogo detto la \nCanonica. Essa era dedicata a S. Quirico, e a S. Giovanni, \ne tale la manifesta una pergamena del 18 ottobre 1082, \nriguardante un’enfiteusi fatta da Pietro vescovo di \nVolterra a favore di Ugo del fu Guido, di tutti i beni \nattinenti alla pieve di S. Quirico e S. Giovanni posta nei \nconfini di Caselle. (ARCH. DIPL. FIOR. Carte del \nmonastero alle Rivolte di Pisa) Il battistero di Caselle fu trasportato nel secolo XV nella \nchiesa di S. Martino della Sassa, già filiale di S. Quirico, \nsiccome lo era la prioria di S. Salvatore del Poggio al \nPruno. \nNel 1204 i terrazzani di Caselle prestarono ubbidienza al \nComune di Volterra, che ne riceveva annuale omaggio, \navendo allirato nel 1291 il territorio di Caselle per la \nsomma di 400 lire di prediale.",
    "original_title": "CASELLE o CASELLI in Val di Cecina",
    "byte_offset": 2307614
  },
  {
    "context": "nel Val d’Arno superiore.",
    "title": "CASELLI",
    "body": "Casale da cui ha \npreso il titolo la parrocchia di S. Michele, già detto alle  \nCaselle, nel piviere di Cascia, Comunità Giurisdizione e \nmezzo toscano a settentrione di Reggello, Diocesi di \nFiesole, Compartimento di Firenze. \nConsiste in un gruppo di casette presso la chiesa \nparrocchiale; la quale è un’antica fabbrica a pietre \nquadrate con tre altari. In uno di questi vi è una mediocre \ndipintura di Giovanni Battista Cennini. \nLa parrocchia di S. Michele a Caselli ha 256 abitanti.",
    "original_title": "CASELLI",
    "byte_offset": 2308952
  },
  {
    "context": "",
    "title": "CASELLI o CASELLE in Val d’Evola",
    "body": "Casale che diede il \ntitolo alla distrutta chiesa di S. Michele a Caselle nel \npiviere di Corazzano, Comunità Giurisdizione e Diocesi \ndi Sanminiato, Compartimento di Firenze.  \nÈ rammentato dal cronista Sanminiatese Giovanni Lelmi \nall’anno 1315, sotto il 13 settembre, allorchè la parte \nGuelfa di Sanminiato incominciò a costruire presso \nCaselli un fortilizio per tenere in freno i Ghibellini ribelli \ndei vicini castelletti di Morioro  e di Colle Brunachi.",
    "original_title": "CASELLI o CASELLE in Val d’Evola",
    "byte_offset": 2309489
  },
  {
    "context": "",
    "title": "CASELLINA E TORRI",
    "body": "Contrada nel Val d’Arno sotto \nFirenze, che senza aver capoluogo dà il nome a una \nComunità fra il fosso Rigone, l’Arno, la Greve e la Pesa, \nnella Giurisdizione della Lastra a Signa, Diocesi e \nCompartimento di Firenze. \nLa residenza della Magistratura civica di questa Comunità \nsuol tenersi in un piccolo borghetto, detto la Casellina, \nnel popolo di S.\nGiuliano a Settimo, sulla strada Regia \npostale pisana circa 4 miglia toscane a ponente di Firenze. \nSono in dubbio se sia la Casella presso Carcherelli, \nrammentata in una bolla di Alessandro III del 1170 al \npriore di Mosciano, o quella dove il conte Uguccione, \nstando in Monte Cascioli, nel 1096, fondò uno spedale in \nloco dicto Corticella . \nIl quale ospizio non è da confondersi con altro spedale di \npellegrini posto poco lungi di là sulla medesima strada \nmaestra in faccia allo stradone della villa di Castel Pulci, \ndetto tuttora lo Spedaletto , fondato nel 1371, e soppresso \nnel 1751 insieme con tanti altri spedalucci divenuti asilo e \npretesto di bianti e vagabondi. \nPrese il nome dalla Casellina una delle 76 Leghe del \ncontado Fiorentino, la quale abbracciava il plebanato di \nSettimo; siccome fu formata la Lega di Torri con i popoli \ndel piviere di tal nome in Val di Pesa. \nIl territorio della Casellina si unisce a quello di Torri per \nil crine dei poggi dell Ròmola, i quali attraversano da \nscirocco a maestro il territorio in discorso. La parte \nsettentrionale che acquapende direttamente nell’Arno \nentra nella Comunità della Casellina: quella che dal lato \nmeridionale versa nella fiumana della Pesa spetta alla \nComunità di Torri e alle sue limitrofe. \nComunità di Casellina e Torri. Il territorio di questa \nComunità occupa una superficie di 15410 quadrati, dai \nquali sono da detrarre 606 quadrati per corsi d’acqua e \nstrade. \nVi si trova una popolazione di 8132 abitanti a ragione di \n428 individui per ogni miglio quadrato di suolo \nimponibile. \nConfina con 5 Comunità. A settentrione con la Comunità \ndi Brozzi mediante il fiume Arno a partire dalla bocca di \nGreve sino alla confluenza del fosso Rigone; a ponente \ncon la Comunità della Lastra a Signa, avendo a confine \nper corto tragitto il fosso prenominato, poi la via di S. \nIlario sino al torrente Vingone, che attraversa poco dopo \ntagliata la strada Regia postale per rimontare il borro di \nVallemorta, sino a che entra nella strada di Carcheri, e \nlungo essa piegando la fronte a maestro si dirige sul crine \ndei poggi della Romena, e di là per il fosso di Ritorto \nscende nella Pesa. Mediante questo fiume confina dal lato \ndi libeccio con la Comunità di Montespertoli e con essa \nva contr’acqua sino al ponte di Cerbaia. Costà volgendosi \na ostro-scirocco trova la Comu nità di San Casciano, con \nla quale fronteggia lungo la strada maestra volterrana, \npassando per Cerbaia, e di là presso la villa di Ròmola \nsino al crine dei poggi. Giunta al termine della \nTavernaccia, lascia la Comunità di San Casciano, e trova \nquella di Legnaia, con cui scende la pendice settentrionale \ndei poggi della Ròmola per la strada della Querciola, poi \nper quella detta dell’Arrigo, e cavalcando il torrente \nVingone, va a trovare la via di Scandicci per dirigersi al \nmulino sopra il ponte Greve sino alla Capannuccia  sotto \nil borghetto dei Granatieri. \nFra le strade provinciali vi è la volterrana, la quale ne \nlambisce i confini dal lato di scirocco e quella che \nattraversa da settentrione a ostro la Comunità a partire \ndalla Regia postale davanti la pieve a Settimo passando \nper S. Martino alla Palma, il pian de’Cerri, e S. Michele a \nTorri sino al Castellare di Cerbaia. \nTutte le altre vie che guidano alle parrocchie e alle \nnumerose ville signorili di Castel Pulci, Torrigiani, \nCarcherelli, oggi Farinola e Pasquali, sono per la maggior \nparte comunitative rotabili. \nFra i corpi di acqua che bagnano il territorio della \nCasellina, e Torri, oltre i fiumi Arno, Greve e Pesa, i quali \nrasentano una porzione dei suoi lembi, avvi il torrente \nVingone  che scende dai poggi di Giogoli nella direzione \nda scirocco a maestro, ed entra nella Comunità della \nLastra a Signa prima di scaricarsi nell’Arno. \nIl suolo che costituisce la pianura sotto i poggi della \nRòmola sino all’Arno è coperto da un terreno di alluvione \ncalcareo-argilloso, mentre le colline sono formate di strati \ndi arenaria -macigno, e di arenaria calcare, che in molti \npunti rassembra una minuta pudinga, una specie di granito \nbianco-bigio pieno zeppo di nummuliti e di altre \nconchiglie politalamiche. \nQuest’ultimo terreno è sparso di ciottoli di calcarea \ncompatta, di quarzo opaco e di minori frammenti di rocce \nappenniniche. La coltivazione agraria di questa contrada \npassa per una delle più diligenti del distretto fiorentino, \nsia per lo sviluppo della vegetazione favorita da una \nbuona esposizione, da un clima temperato e da un terreno naturalmente fertile; sia ancora per la qualità delle piante \nda frutto e per l’opera dell’attivo agricoltore che le \ncustodisce.  \nI poderi dei poggi che coronano da scirocco a ponente la \nvalle rassembrano altrettanti giardini dove la vite, il gelso, \nl’ulivo e gli alberi di vario frutto sono simmetricamente \npiantati lungo i fossi e le strade, non meno che intorno ai \ncampi seminati a legumi e cereali; nè vi è proprietario \nterriero nativo della contrada o Fiorentino il quale non \nabbia costà la sua casa di piacere. \nMolti abitanti del villaggio di S. Colombano a Settimo \nsono da lungo tempo addetti alla mercatura di generi \ncoloniali, che acquistano a Livorno, Genova, a Ancona e \naltrove per esitarli nella città della Toscana e dello stato \nPontificio. \nFra gli stabilimenti religiosi più rimarchevoli nella \nComunità della Casellina e Torri si contano la badia a \nSettimo, la sua pieve, i priorati di S. Andrea a Mosciano, \ndi S. Martino alla Palma, e di S. Maria a Mantignano, già \nmonastero di monache. \nFra i più stabilimenti la stessa Comunità manteneva la \ncasa di S. Dorotea destinata ai poveri dementi, riunita sul \ndeclinare del secolo XVIII all’ospedale di Bonifazio. \nDopo il Regolamento del 23 maggio 1774 \nsull’organizzazione economica di varie Comunità del \ncontado fiorentino, questa di Casellina e Torri fu formata \ndelle preesistenti due Leghe di Casellina e Torri. La prima \nera composta di 15 popoli: cioè, Badia a Settimo, \nCastagnolo, Gabiola, Mantignano, Mosciano, Palma, \nRomola, Settimo, S. Colombano, Settimo S. Giuliano, \nSettimo S. Ilario, Settimo S. Romolo, Solicciano, Tuto, \nUgnano. – Costituivano la Lega di Torri i seguenti 5 \npopoli: Marciola, Torri S. Martino, Torri S. Michele e S. \nLorenzo, Torri S. Niccolò, e Torri S. Vincenzio. \nAttualmente i popoli di Castagnolo, di S. Ilario e di S. \nRomolo a Settimo fanno parte della Comunità della \nLastra a Signa, dov’è la sua Potesteria suburbana. Il \npopolo di S. Maria alla Romola è stato dato alla Comunità \ndi S. Casciano. La cancelleria Comunitativa stà al \nGalluzzo. L’ingegnere di Circondario, l’ufizio di esazione \ndel Registro, la conservazione delle Ipoteche e la Ruota \nsono in Firenze. \n \nPOPOLAZIONE della Comunità di CASELLINA E \nTORRI a tre epoche diverse \n \n- nome del luogo: Badia a Settimo, titolo della chiesa: S. \nLorenzo in Salvatore (Prioria), abitanti anno 1551: n° \n244, abitanti anno 1745: n° 401, abitanti  anno 1833: n° \n- nome del luogo: Mantignano, titolo della chiesa: S. \nMaria (Prioria) abitanti anno 1551: n° 115, abitanti anno \n1745: n° 216, abitanti  anno 1833: n° 361 \n- nome del luogo: Marciola, titolo della chiesa: S. Maria \n(Cura), abitanti anno 1551: n° 80, abitanti anno 1745: n° \n330, abitanti anno 1833: n° 240 \n- nome del luogo: Mosciano, titolo della chiesa: S. Andrea \n(Prioria), abitanti anno 1551: n° 307, abitanti anno 1745: \nn° 758, abitanti anno 1833: n° 651 \n- nome del luogo: Palma (alla), titolo della chiesa: S. \nMartino (Prioria), abitanti anno 1551: n° 559, abitanti \nanno 1745: n° 634, abitanti anno 1833: n° 1003 \n\n- nome del luogo: Querciola, titolo della chiesa: S. \nLeonardo (soppresso), abitanti  anno 1551: n° 53, abitanti \nanno 1745: n° -, abitanti anno 1833: n° - \n- nome del luogo: Settimo, titolo della chiesa: S. Giuliano \n(Pieve), abitanti  anno 1551: n° 880, abitanti anno 1745: \nn° 1169, abitanti anno 1833: n° 1850 \n- nome del luogo: Settimo, titolo della chiesa: S. \nColombano (Prioria), abitanti anno 1551: n° 413, abitanti \nanno 1745: n° 428, abitanti anno 1833: n° 576 \n- nome del luogo: Solicciano, titolo della chiesa: S. Pietro \n(Cura), abitanti anno 1551: n° 311, abitanti  anno 1745: n° \n492, abitanti anno 1833: n° 625 \n- nome del luogo: Torri, titolo della chiesa: S. Vincenzo \n(Pieve), abitanti  anno 1551: n° 112, abitanti anno 1745: \nn° 268 (insieme a S. Stefano, Gabiaula), abitanti anno \n1833: n° 367 (insieme a S. Stefano, Gabiaula) \n- nome del luogo: Gabiaula o Gabiola, titolo della chiesa: \nS. Stefano (soppresso), abitanti anno 1551: n° 99, abitanti \nanno 1745: n° 268 (insieme a S. Vincenzo, Torri), \nabitanti anno 1833: n° 367 (insieme a S. Vincenzo, Torri) \n- nome del luogo: Torri, titolo della chiesa: S. Michele \n(con l’annesso di S. Lorenzo), abitanti anno 1551: n° 83, \nabitanti anno 1745: n° 372 (insieme a S. Lorenzo, Torri), \nabitanti anno 1833: n° 307 (insieme a S. Lorenzo, Torri) \n- nome del luogo: Torri, titolo della chiesa: S. Lorenzo \n(annesso a S. Vincenzo), abitanti anno 1551: n° 177, \nabitanti anno 1745: n° 372 (insieme a S. Michele, Torri), \nabitanti anno 1833: n° 307 (insieme a S. Michele, Torri) \n- nome del luogo: Torri, titolo della chiesa: S. Niccolò a \nCasa Arsa (P.), abitanti  anno 1551: n° 51, abitanti anno \n1745: n° 57, abitanti anno 1833: n° 86 \n- nome del luogo: Tuto: S. Bartolommeo (P.), abitanti \nanno 1551: n° 261, abitanti  anno 1745: n° 305, abitanti \nanno 1833: n° 326  \n- nome del luogo: Ugnano, titolo della chiesa: S. Stefano \n(P.), abitanti anno 1551: n° 495, abitanti  anno 1745: n° \n441, abitanti anno 1833: n° 673 \n \n- Totale abitanti anno 1551: n° 4240 \n- Totale abitanti anno 1745: n° 5871 \n- Totale abitanti anno 1833: n° 8132",
    "original_title": "CASELLINA E TORRI",
    "byte_offset": 2309998
  },
  {
    "context": "(Clusentinum).",
    "title": "CASENTINO",
    "body": "Il primo e più elevato \nbacino dell’Arno, dal giogo di Falterona sino a Monte \nGiovi, dove il secondo bacino si disserra, porta il nome di \nCasentino. Esso nella direzione da maestro a scirocco si \ndistende nella lunghezza di circa 24 miglia, mentre \nnell’opposto lato la maggiore sua larghezza giunge a 21 \nmiglia, cioè, dalle Alpi di Prataglia e del Bastione a quelle \ndella Badia di S. Trinita e di Vallombrosa. \nIl suo perimetro di figura quasi sferoidale trovasi fra il \ngrado 29° 15’e 29° 38’di longitudine e il grado 43° 33’e \n43° 53’di latitudine. – Esso occupa una superficie di \n229442 quadrati, quasi equivalenti a 286 miglia quadrate \ntoscane. \nIl Casentino è circoscritto da alti monti, i quali scendono \ndalla catena centrale dell’Appennino per due grandi \ndiramazioni; quella della Consuma che staccasi dal fianco \noccidentale della Falterona, stendesi per Vallombrosa, \nPratomagno e l’Alpe di S. Trinita alla destra dell’Arno \nsino al suo sbocco nel piano di Arezzo. Propagasi dal lato opposto della Catenaia fa corona dalla parte manca alla \nvalle Casentinese, e dalla destra alla valle Tiberina, \nmentre all’Arno da un lato, e al Tevere dall’altro i suoi \nsproni fanno siepe fra Monte Giovi e Montedoglio. \nSimili contrafforti si ramificano in varia direzione \nabbassandosi nella valle sino alle rive dell’uno e dell’altro \nfiume, talchè la contrada è presso che tutta montuosa. \nDove la valle Casentinese maggiormente pianeggia è nei \ncontorni del famoso Campaldino davanti a Poppi. \nConfina a levante con la Valle Tiberina e quella del \nSavio, a ostro con il Valdarno aretino, a libeccio con il \nValdarno superiore, a ponente e a maestro con la Valle di \nSieve, a settentrione, con quelle del Bidente in Romagna. \nVi danno accesso due grandi strade maestre; la Regia \nCasentinese che staccasi dalla postale aretina sopra il \nPontassieve, e per il monte della Consuma entra nel \nCasentino passando da Stia, oppure dal Borgo alla \nCollina; l’altra via provinciale rimonta la valle \nCasentinese partendo da Arezzo. \nLe cime dei monti che circoscrivono il Casentino sono \nnella massima parte rivestite di boschi di faggi e di abeti, \nfra i quali si cercarono un contemplativo ricovero i primi \nfondatori di tre grandi ordini religiosi, S. Romualdo a \nCamaldoli, S. Giovanni Gualberto alla Vallombrosa, S. \nFrancesco all’Alvernia. I cerri e i castagni coprono la \nparte inferiore della montagna. \nIl clima del Casentino in generale è più rigido \nnell’inverno di quello che lo comporti la sua geografica \nposizione, in ragione forse di trovarsi chiuso fra alti \nmonti, la cui chioma in quella stagione suol essere carica \ndi neve. \nL’eccellente qualità dell’aria, delle acque, delle carni e dei \nprodotti agrari influisce alla buona costituzione fisica dei \nCasentinesi, i cui occhi vivacissimi tutt’altro ci danno a \ncredere che quei stolidi ambasciatori descritti da Franco \nSacchetti uscissero dalla patria dei Landini, dei Bibbiena, \ndei Crudeli, dei Maccioni, dei Perelli e dei Soldani. \nDal Quadro della popolazione qui appresso riportato \nrisulta, che i territori di Chiusi, di Montemignajo e di \nTalla sono fra i più sterili e che quelli delle Comunità di \nChitignano, di Bibbiena, di Castel S. Niccolò e di Poppi \nsuperano in popolazione tutte le altre Comunità del \nCasentino. – In generale, presa la media proporzionale, si \ntrovano in cotesta Valle 120 abitanti per ogni miglio \nquadrato. \nVedere gli Articoli dei Capoluoghi delle 13 Comunità del \nCasentino. \n \nQUADRO della Popolazione del CASENTINO divisa per \nComunità  \n \n1. nome del Capoluogo di Comunità: BIBBIENA; \nsuperficie in quadrati agrari: 25340,91; abitanti nel 1833: \nn° 4982; abitanti per ogni miglio quadrato: 163 \n2. nome del Capoluogo di Comunità: CASTEL \nFOCOGNANO; superficie in quadrati agrari: 169,10; \nabitanti nel 1833: n° (ERRATA: 2734) 2832; abitanti  per \nogni miglio quadrato: (ERRATA: 130) 138 \n3. nome del Capoluogo di Comunità: CASTEL S. \nNICCOLO’; superficie in quadrati agrari: 191,05; abitanti \nnel 1833: n° 3741; abitanti  per ogni miglio quadrato: \n(ERRATA: 156) 150 \n\n4. nome del Capoluogo di Comunità: CHIUSI \nCASENTINESE; superficie in quadrati agrari: 29961,13; \nabitanti nel 1833: n° (ERRATA: 2784) 1777; abitanti  per \nogni miglio quadrato: (ERRATA: 74) 49 \n5. nome del Capoluogo di Comunità: CHITIGNANO; \nsuperficie in quadrati agrari: 4326,17; abitanti  nel 1833: \nn° (ERRATA : 949) 966; abitanti per ogni miglio quadrato: \n6.nome del Capoluogo di Comunità: MONTEMIGNAJO; \nsuperficie in quadrati agrari: 13075,94; abitanti nel 1833: \nn° 1570; abitanti per ogni miglio quadrato: 90 \n7. nome del Capoluogo di Comunità: ORTIGNANO; \nsuperficie in quadrati agrari: 5591,60; abitanti  nel 1833: \nn° 854; abitanti per ogni miglio quadrato: 121 \n8. nome del Capoluogo di Comunità: POPPI; superficie in \nquadrati agrari: 28375,18; abitanti nel 1833: n° 5201; \nabitanti per ogni miglio quadrato: 146 \n9. nome del Capoluogo di Comunità: PRATOVECCHIO; \nsuperficie in quadrati agrari: 22560,18; abitanti nel 1833: \nn° 3707; abitanti per ogni miglio quadrato: 132 \n10. nome del Capoluogo di Comunità: RAGGIOLO; \nsuperficie in quadrati agrari: 5125,70; abitanti  nel 1833: \nn° 700; abitanti per ogni miglio quadrato: 110 \n11. nome del Capoluogo di Comunità: STIA; superficie in \nquadrati agrari: 17983,62; abitanti nel 1833: n° 2510; \nabitanti per ogni miglio quadrato: 112 \n12. nome del Capoluogo di Comunità: SUBBIANO; \nsuperficie in quadrati agrari: 23048,79; abitanti nel 1833: \nn° 2807; abitanti per ogni miglio quadrato: 98 \n13. nome del Capoluogo di Comunità: TALLA; superficie \nin quadrati agrari: 18038,17; abitanti nel 1833: n° 2047; \nabitanti per ogni miglio quadrato: 91 \n \n- totale superficie in quadrati agrarj: 229442,53 \n- totale abitanti  nel 1833: n° 34536 \n- media prop. abitanti  per ogni miglio quadrato: 120",
    "original_title": "CASENTINO",
    "byte_offset": 2320223
  },
  {
    "context": "in Val di Chiana.",
    "title": "CASENUOVE o NOVOLE",
    "body": "Casale che diede il nome alla chiesa di S. Maria di Case novole, \nnell’antico piviere di Spilina, o Montanare, ora annesso \ndella pieve, nella Comunità Giurisdizione Diocesi e 3 \nmiglia toscane a levante di Cortona, Compartimento di \nArezzo. \nFu questa chiesa ammensata coi suoi beni al seminario di \nCortona, che l’ha ridotta a pubblico oratorio.",
    "original_title": "CASENUOVE o NOVOLE",
    "byte_offset": 2326194
  },
  {
    "context": "sul Monte Amiata.",
    "title": "CASENUOVE DEL VIVO",
    "body": "Casale sul fianco settentrionale della montagna sopra il castello del \nVivo nella linea di confine fra la Comunità dell’Abbadia \nS. Salvadore e quella di Castiglion d'Orcia . – Vedere  \nABBADIA a S. SALVATORE E CASTIGLION \nd’ORCIA. \nMolte altre villate conservano il nome di Casenuove, fra \nle quali noteremo Casenuove di S. Donato a Torri, nella \nComunità di Fiesole; quelle del suburbio orientale e \noccidentale di Pistoja, nelle Comunità di Porta Carratica e \nPorta Lucchese; le Casenuove di Vicarello, nella \nComunità di Collesalvetti; le Casenuove presso la posta \ndella Scala nella Comunità di Sanminiato; quelle di \nFauglia, di Calenzano, del Bagno a Ripoli, di Fojano, di Montenero presso Livorno, di Sesto, di Bientina, di Castel \nS. Niccolò nel Casentino, e di Vicchio in Val di Sieve.",
    "original_title": "CASENUOVE DEL VIVO",
    "byte_offset": 2326590
  },
  {
    "context": "in Val d’Ombrone senese.",
    "title": "CASENUOVOLE o CASENOVOLE di Pari",
    "body": "Villaggio con pieve (S. Giovanni \nBattista) nella Comunità Giurisdizione e 12 miglia \ntoscane a settentrione di Campagnatico, Diocesi di Siena, \nCompartimento di Grosseto. \nRisiede sul dorso di un poggio scoperto da tutti i lati a \ncavaliere del fiume Ombrone, che ne lambisce le sue \nradici dal lato orientale circa 2 miglia toscane a ostro di \nPari. \nLa più antica memoria superstite di queste Casenuovole \nmi sembrò quella di una carta della badia Amiatina \ndell’anno 988, nella quale trattasi della vendita di un \npodere posto in Casenuovole, fatta in Siena dalla \nContessa Gisla figlia del Conte Cadolo e vedova del conte \nRanieri degli Ardengheschi. – Nel 1096 era in \nCasenuovole il conte Bernardo della stirpe medesima, \nquando alienò al conte Walfredo di Ranieri la sua corte e \ncastello di Scorgiano nella Montagnola di Siena. \nQuesto castello nel 1380 fu investito e preso da una mano \ndi armati prezzolati dal potente Niccolò de’Bonsignori di \nSiena, padrone di più castella, e famoso per la sua \nbancarotta in Francia. \nLa parrocchia di S. Giovanni Battista a Casenuove conta \n130 abitanti.",
    "original_title": "CASENUOVOLE o CASENOVOLE di Pari",
    "byte_offset": 2327451
  },
  {
    "context": "in Val Tiberina.",
    "title": "CASENUOVOLE di Anghiari",
    "body": "Casale, già detto Casanuova, con parrocchia (S. Maria) filiale \ndella pieve del Ponte a Piera , Comunità Giurisdizione e 4 \nmiglia toscane circa a settentrione di Anghiari, Diocesi e \nCompartimento di Arezzo. \nFu Casenuovole fra i castellucci dei conti Galbino e \nMontedoglio, uno dei quali, nel 1104, assegnò i suoi \npoderi di Casanuova , o Casenuovole, alla badia \nCamaldolense fondata in Anghiari. \nLa parrocchia di S. Maria a Casenuovole ha 228 abitanti.",
    "original_title": "CASENUOVOLE di Anghiari",
    "byte_offset": 2328633
  },
  {
    "context": "nella Valle del Senio in Romagna. ",
    "title": "CASETTA DI TIARA",
    "body": "Casale con parrocchia (Visitazione di Maria) nel piviere \ndi Misileo, Comunità Giurisdizione e circa 3 miglia \ntoscane a ponente di Palazzuolo, Diocesi e \nCompartimento di Firenze. \nQuest’oscuro casale che diede il nomignolo di Tiara  di \nAltimare alla sua parrocchiale, risiede alla sinistra del \nfiume Senio, sulle ripide scogliere del monte di \nCamaggio, che dal lato di levante, dov’è Tiara, \nacquapende nel Senio, da ponente fluisce nel Santerno. \nLa parrocchia della Casetta di Tiara ha 289 abitanti. \nMolti altri luoghi della Toscana portano il nome di \nCasetto, Casette, Casina, Casine, Casevecchie, e \nCasacce, ma niuno di essi ci rammenta alcun chè \nd’importante per la storia, nè serve di titolo ad alcuna \nparrocchia.",
    "original_title": "CASETTA DI TIARA",
    "byte_offset": 2329142
  },
  {
    "context": "(Casium) in Val di Bisenzio.",
    "title": "CASI",
    "body": "Casale che ebbe parrocchia da gran tempo annessa alla cura di Vaiano, \nnella Comunità Giurisdizione Diocesi e miglia toscane 7 a \nsettentrione di Prato, Compartimento di Firenze. \nLa sua chiesa profanata risiede in un risalto di collina fra \nSchignano  e la tenuta del Mulinaccio  della nobile \nfamiglia Vai, a cui appartiene il podere Casi. \nLa villa di Casi fu in origine dei conti Alberti, confermata \nloro da Federigo I con diploma del 10 agosto 1164, \npervenuta in seguito nei conti Guidi, che la venderono nel \n1225 ai Pistojesi (PTOLOM. Annal. Lucens.), allora \nquando nel distretto di Casi avevano già acquistato podere \ni monaci di Vaiano. \nNel sinodo diocesano tenuto in Pistoja nel 1313 per \nstabilire la ripartizione della tassa imposta al clero di \nquella diocesi, trovasi nominata la chiesa di Casi. \n(ZACCAR. Anecd. Pistor.)",
    "original_title": "CASI",
    "byte_offset": 2329939
  },
  {
    "context": "in Val di Sieve.",
    "title": "CASI e CASSI",
    "body": "– Due Casali di questo nome esistevano in Val di Sieve. Uno diruto nella \nComunità di Barberino di Mugello, il cui popolo da lungo \ntempo fu riunito a quello di S. Niccolò a Latera, piviere di \nS. Giovanni a Petrojo, Diocesi Fiorentina: dell’altro \nconserva il titolo la parrocchia di S. Pietro in Casi, nel \npiviere di S. Stefano di Castiglioni, Comunità e 4 miglia \ntoscane a settentrione di Pelago, Giurisdizione del \nPontassieve, Diocesi di Fiesole, Compartimento di \nFirenze. \nQuest’ultimo trovasi in una collina alla sinistra del fiume \nSieve, e un miglio toscano a scirocco dalla confluenza del \ntorrente Rufina. \nLa parrocchia di S. Pietro in Casi ha 122 abitanti.",
    "original_title": "CASI e CASSI",
    "byte_offset": 2330822
  },
  {
    "context": "nel Val d’Arno fiorentino, ",
    "title": "CASIGNANO o CASINIANO",
    "body": "nel popolo di S. Stefano alle Corti, piviere di Miransù, \nComunità Giurisdizione e 5 miglia toscane a scirocco del \nBagno a Ripoli, Diocesi di Fiesole, Compartimento di \nFirenze. \nIn questo luogo situato in un seno di monte fra S. Donato \nin poggio e quello dell’Incontro , nel 1311, da messer \nTommaso di Spigliato de’Mozzi fu eretto un monastero \nsotto il titolo di S. Maria di Casignano, o di Fonteviva, \nper raccogliervi alcune romite che già abitavano in quei \ncontorni. \nNel 1490 Innocenzo VIII con bolla del dì 8 giugno unì al \nmonastero di Casignano la parrocchia di S. Bartolommeo \na Moriano; e il di lui successore Alessandro VI lo \nincorporò allo spedale del Bigallo nel popolo di Ruballa \nall’Apparita. – Vedere BIGALLO.",
    "original_title": "CASIGNANO o CASINIANO",
    "byte_offset": 2331540
  },
  {
    "context": "(Casinianum) in Val di Greve.",
    "title": "CASIGNANO",
    "body": "Casale e parrocchia (S. Zanobi) nel piviere di Giogoli, Comunità di \nLegnaia, Giurisdizione e quasi 2 miglia toscane a libeccio \ndel Galluzzo, Diocesi e Compartimento di Firenze. \nÈ posto sulla pendice dei poggi che fanno spalliera dal \nlato occidentale alla valle della Greve, dove sino dal \nsecolo XII ebbero vari possessi le monache di S. Felicita \ndi Firenze, e i canonici regolari Agostiniani del priorato di \nS. Andrea a Mosciano. Al quale priore il papa Alessandro \nIII con bolla del 1170 confermò, fra le altre cose, quanto \nla sua chiesa possedeva in Casignano. Il giuspadronato della chiesa di S. Zanobi a Casignano fu \nrinunziato dai suoi patroni, sino dal 1168, alla mensa \nvescovile di Firenze. Attualmente spetta al Sovrano. \nLa parrocchia di S. Zanobi a Casignano conta 149 \nabitanti.",
    "original_title": "CASIGNANO",
    "byte_offset": 2331540
  },
  {
    "context": "",
    "title": "CASISE del Pistojese",
    "body": "– CASCESE nel Val d’Arno inferiore.",
    "original_title": "CASISE del Pistojese",
    "byte_offset": 2333203
  },
  {
    "context": "nella Marina di Camajore.",
    "title": "CASISE ora CASESE o CASESI",
    "body": "Casale alla base dei poggi che separano dal \nlato meridionale la Vallecola di Camajore dal littorale di \nViareggio, sopra la strada Regia di Genova, nella \nparrocchia di Corsanico, piviere, Comunità Giurisdizione \ne 3 miglia toscane a scirocco di Camajore. \nÈ rammentato il luogo di Casesi (Casise) in una carta \nlucchese del 989, quando il vescovo Isalfredo diede a \ntitolo di enfiteusi a diversi nobili la quarta parte delle \nsostanze, terre e redditi spettanti alla pieve di S. Maria, S. \nGiovanni e S. Stefano di Camajore con la quarta parte \ndelle terre poste in loco Corsanico ubi dicitur Casise. \n(ARCH. ARCIV. LUCCH.)",
    "original_title": "CASISE ora CASESE o CASESI",
    "byte_offset": 2333272
  },
  {
    "context": "(Casula)",
    "title": "CASOLA nella Val di Magra",
    "body": "Castello capoluogo di Comunità, nella Giurisdizione e 5 miglia \ntoscane a scirocco di Fivizzano, piviere di Codiponte, \nDiocesi di Pontremoli, già di Luni-Sarzana, \nCompartimento di Pisa. \nRisiede nell’estremo lembo meridionale dell’Appennino \ndi Mommio sulle rupi bagnate, a oriente dal torrente \nTassonara, e a occidente dal fiume Aulella, che il \nmaggior tributo dal Tassonara  riceve sotto alle mura di \nCasola. – Trovasi fra il grado 27° 50’di longitudine e 44° \n12’di latitudine, circa 14 miglia toscane a grecale di \nSarzana, 20 a libeccio di Pontremoli, e 12 a settentrione di \nCarrara. \nCasola conserva tuttora dal lato meridionale un resto delle \nsue mura castellane e una porta alla estremità del borgo \nmaggiore fiancheggiato da mediocri abitazioni; mentre \nnella parte settentrionale esisteva un fortilizio a guisa di \ntorre rotonda, sulla quale fu innalzato in forma ottagona \nun massiccio campanile. Poco lungi di là è la parrocchia \ndi S. Felicita, riedificata nel secolo XVIII (ERRATA: a tre \nnavate) a una navata, con tre altari di marmo; bensì con \npoca castigatezza di disegno, e minore solidità talchè la \nsua soffitta e tribuna minacciano rovina dopo una lieve \nscossa di terremoto sentita nel 1817. Il castello di Casola \nsino dal 1275 era dominato dai marchesi Malaspina del \nramo della Verrucola di Fivizzano, e fu tolto loro dai \nLucchesi, i quali sul principio del secolo XV destinarono \nCasola capoluogo di una Potesteria, siccome lo provano \nalcune lettere scritte nel 1404 a Paolo Guinigi Signore di \nLucca da Giovanni Serniccolai potestà di Casola. \n(BALUZII. Miscellan. T. IV). – Ai Lucchesi subentrarono \nin Casola i Fiorentini, allorchè, nel 1429, mossero guerra \nal Guinigi, e tosto aggregarono cotesto paese al Vicariato \ndi Fivizzano, di cui Casola seguitò i destini. \nComunità di Casola. – Il territorio di questa Comunità del \nGranducato, insieme con quello di Minucciano spettante \nal Ducato di Lucca, chiude la Valle della Magra dalla \nparte orientale, ed è sulle porte della Valle, in cui il \nSerchio si dechina. La superficie territoriale di Casola \nascende a 12612 quadrati, 447 dei quali quadrati sono \noccupati da corsi di acqua e da strade. \nVi si trova una popolazione di 2568 abitanti, a ragione di \n269 individui per ogni miglio quadrato di suolo \nimponibile. \nLa figura di questo territorio rappresenta due coni troncati \ninnestati ad angolo retto ottusissimo nella loro base, che \nguarda a ponente, mentre le punte sono volte, una grecale, \ne tocca la criniera dell’Appennino di Mommio: con l’altra \ndiretta verso ostro sale sino alle ripide creste del Pizzo di \nUccello sull’Alpe Apuana, che è a un’altezza di 3212 \nbraccia sopra il livello del mare. \nDal lato di ponente confina con la Comunità di Fivizzano; \ndalla parte di levante con la Garfagnana Estense e con la \nComunità Lucchese di Minucciano. \nLa maggior larghezza di questo territorio da levante a \nponente non oltrepassa due miglia, e nelle due estremità \narriva appena a un quarto di miglio. All’incontro la sua \nlunghezza da ostro a settentrione, cioè fra i due Fari \nmediterranei, in cui trovasi collocato, dalla cresta \ndell’Appennino a quella dell’Alpe Apuana, non possono \nvalutarsi meno di undici miglia. \nDall’Alpe di Mommio e da quella del Pizzo di Uccello si \navvallano in opposta direzione diverse propaggini \nintersecate da profonde anguste vallecole, per ragione \ndelle quali rendesi poco accessibile il gibbosissimo \nterritorio di Casola. Talchè colui che passeggiasse questa \ncontrada con Tito Livio alla mano, forse non stenterebbe a \ncredere che fu fra questi valloni, dove i Liguri Apuani \nall’improvviso apparivano ad assalire e taglieggiare gli \neserciti più volte ritornati da Roma a investire \nquegl’indomiti montanari in una cotanto silvestre e \nintralciata regione. Ed è costà al pari che nella Garfagnana \ndove le popolazioni, conservando le abitudini antiche e \nquelle dell’età feudale, sogliono abitare tuttora per vici, e \ncasali aggruppati, molti dei quali si nascondono nelle foci \ndei valloni fra le rocche e bastìe del medio-evo, già sede \nmal propria di piccoli baroni, ora dei gufi e barbagianni \ndeserte abitazioni. \nI corpi di acqua che attraversano o che hanno origine in \nquesta Comunità sono, l’Aulella, il Tassonara  e il Lucido \ndi Equi. \nL’Aulella nasce 4 miglia toscane a grecale del capoluogo \nsotto il giogo dell’Alpe di Mommio, da dove scende \nprecipitosa fra Monte Pò e Monte Tea, lasciando sulla \ndestra Ripa i villaggi di Regnano, di Monte fiore, di \nCastiglioncello, di Offiano e di Vigneta. Il Tassonara  che \nviene dal territorio Lucchese di Minucciano, e sotto \nCasola s’immedesima con l’Aulella, ha le sorgenti due \nmiglia a levante della sua confluenza, nel talvegh ossia \nnell’avvallamento stesso, in cui gli sproni dell’Alpe \nApuana con le branche dell’Appennino di Mommio fra \nloro si confondono, e la Valle della Magra si chiude. \nIl Lucido, che per breve spazio divide la Comunità di \nCasola da quella di Fivizzano, scaturisce dalla parete \nsettentrionale del Pizzo d’Uccello, dove sotto il \nnomignolo di Solco un ramo del Lucido si è scavato la \nstrada in un profondo e stretto solco, fra argini \nfiancheggiati da marmi bianchi o da durissime brecce levigate dalla forza delle acque correnti, che si sono \naperte costà un varco in una lunghezza di cento e quasi a \ntrenta braccia di profondità. \nLa qualità del terreno di questa Comunità appartiene a \ndue formazioni affatto diverse. I poggi che stendonsi \ndall’Appennino di Mommio e del Tea sino alla destra del \nTassonara  sono formati di rocce stratiformi, fra le quali \nprimeggia l’arenaria -macigno; mentre le rupi che fanno \ncorona al Pizzo d’Uccello, sopra Ugliancaldo sino alla \nriva sinistra del torrente medesimo, consistono in calcareo \ngranoso, semicristallino e cavernoso, sino a che \nquest’ultimo va a confondersi con il calcareo stratiforme e \ncon l’arenaria. Le quali due ultime rocce dalla destra ripa \ns’inoltrano sino alla sinistra del Tassonara , dove \ncostituiscono una calcarea silicea ocracea, usata dagli \nabitanti nei cementi forti, come pozzolana. – Vedere \nARCIGLIANO. \nIl clima di questa contrada varia a tenore delle respettive \nsituazioni; rigido nei punti più elevati o più esposti ai \nventi settentrionali: temperato e anche tiepido nei luoghi \npiù bassi, e che guardano in faccia a levante e mezzo \ngiorno: in guisa che in queste ultime località si coltivano \ncon successo il gelso, la vigna e anche l’olivo, mentre \nnelle più frigide esposizioni non si veggono altri frutti che \nghiande, castagni, funghi e fravole alle loro stagioni. \nLe selve di castagno arrivano costà sino all’altezza di \n1620 braccia, le viti danno frutto, sebbene un poco \nacerbo, sino a 1100 braccia, e l’olivo arriva alle braccia \n900 sopra il livello del Mediterraneo. \nSopra al castagno non restano che rare faggete, e prati \nnaturali, dove va a pascere il bestiame lanuto, che \ndovrebbe essere dopo le castagne il più ragguardevole \nprodotto del paese. \nIl benemerito autore del Calendario Lunese, fra \ngl’importanti articoli contenuti nel primo numero (anno \n1834) di quel libro, ha esposto la statistica agraria della \nComunità di Casola, che qui riportiamo ripartita per \nquadrati: \n \nColtivato a viti quadr agr. 815,91 \na viti e olivi quadr agr. 914,02 \nlavorativo nudo quadr agr. 366,47 \nbosco quadr agr. 362,87 \nselva di castagno quadr agr. 5094,11 \nprato quadr agr. 67,59 \npastura quadr agr. 4248,68 \nprodotti diversi quadr agr. 261,74 \nfabbriche quadr agr. 39,23 \ntotale quadr agr. 12170,62 \n \nMancano in questa Comunità opifici e arti, meno le \nindispensabili. \nIn Casola risiede un medio condotto. Il tribunale civile e \ncriminale, la cancelleria Comunitativa, e l’ufizio di \nesazione del Registro sono in Fivizzano, la conservazione \ndelle Ipoteche in Pontremoli, e la Ruota in Pisa. \n \nPOPOLAZIONE della Comunità di CASOLA a tre epoche \ndiverse \n \n- nome del luogo: Arcigliano, titolo della chiesa: S. Maria \nAssunta (Rettoria), abitanti anno 1551: n° 150, abitanti \n\nanno 1745: n° 144, abitanti anno 1833: n° 196 \n- nome del luogo: Casciana Petrosa, titolo della chiesa: S. \nMaria Assunta (Rettoria) abitanti anno 1551: n° 224, \nabitanti anno 1745: n° 158, abitanti  anno 1833: n° 147 \n- nome del luogo: CASOLA, titolo della chiesa: S. \nFelicita (Rettoria), abitanti anno 1551: n° 302, abitanti \nanno 1745: n° 199, abitanti anno 1833: n° 273 \n- nome del luogo:Codiponte, titolo della chiesa: SS. \nCornelio e Cipriano (Pieve), abitanti  anno 1551: n° 248, \nabitanti anno 1745: n° 274, abitanti  anno 1833: n° 344 \n- nome del luogo: Lusignano, titolo della chiesa: S. \nMartino (Rettoria), abitanti anno 1551: n° 189, abitanti \nanno 1745: n° 171, abitanti anno 1833: n° 328 \n- nome del luogo: Offiano e Castiglioncello, titolo della \nchiesa: S. Pietro (Pieve), abitanti anno 1551: n° 357, \nabitanti anno 1745: n° 308, abitanti  anno 1833: n° 496 \n- nome del luogo: Regnano, titolo della chiesa: S. \nMargherita (Rettoria), abitanti  anno 1551: n° 411, \nabitanti anno 1745: n° 240, abitanti  anno 1833: n° 384 \n- nome del luogo: Rensa, titolo della chiesa: S. \nBartolommeo (Rettoria), abitanti anno 1551: n° 45, \nabitanti anno 1745: n° 138, abitanti  anno 1833: n° 177 \n- nome del luogo: Uglian Caldo, titolo della chiesa: S. \nBartolommeo (Rettoria), abitanti anno 1551: n° 136, \nabitanti anno 1745: n° 242, abitanti  anno 1833: n° 223 \n \n- totale abitanti  anno 1551: n° 2062 \n- totale abitanti  anno 1745: n° 1874 \n- totale abitanti  anno 1833: n° 2568",
    "original_title": "CASOLA (Casula) nella Val di Magra.",
    "byte_offset": 2333959
  },
  {
    "context": "",
    "title": "CASOLA nella Valle del Montone in Romagna",
    "body": "Casale con parrocchia (S. Maria) nella Comunità e quasi 2 miglia \ntoscane a maestro di Dovadola, Giurisdizione della Rocca \nS. Casciano, (ERRATA: Diocesi di Faenza) Diocesi di \nForlì, Compartimento di Firenze. \nRisiede sul crine dei poggi che separano la Valle del \nMontone da quella della Samoggia. \nN.B. Un altro Casola, o Casole , esiste nella Comunità e \nValle del Tredozio, popolo di S. Valentino. \nLa parrocchia di S. Maria a Casola conta 158 abitanti.",
    "original_title": "CASOLA nella Valle del Montone in Romagna",
    "byte_offset": 2343667
  },
  {
    "context": "in Val di Greve.",
    "title": "CASOLE (S. ANDREA A)",
    "body": "Casale e parrocchia filiale di S. Maria Novella in Chianti, nella \nComunità Giurisdizione e 3 miglia toscane a scirocco di \nGreve. \nSiede sul fianco occidentale dei monti che stanno fra il \nValdarno e la Val di Greve, alle cui sorgenti si trova \nquesto Casole fra squisiti vigneti. – Eravi un altro  Casole \nnel piviere di Sillano, Giurisdizione medesima di Greve, \ndel quale ultimo fanno menzione alcune pergamene del \nsecolo XI appartenute alla badia di Passignano. \nLa parrocchia di S. Andrea a Casole ha 176 abitanti.",
    "original_title": "CASOLE (S. ANDREA A)",
    "byte_offset": 2344178
  },
  {
    "context": "",
    "title": "CASOLE nel Val d’Arno Casentinese",
    "body": "Due piccoli casali, \nche uno nel popolo e Comunità di Montemignajo, Diocesi \ndi Fiesole; l’altro nella cura e Comunità di Ortignano, \nDiocesi di Arezzo.",
    "original_title": "CASOLE nel Val d’Arno Casentinese",
    "byte_offset": 2344747
  },
  {
    "context": "(Casulae).",
    "title": "CASOLE",
    "body": "Terra murata fra la Val d’Elsa e la \nVal di Cecina, capoluogo di Comunità e di antica pieve \ncollegiata, residenza di un Vicario Regio nella Diocesi di \nVolterra, Compartimento di Siena. \nRisiede sull’alto-piano dei poggi che si distendono fra il \nCornocchio di Gerfalco e la Montagnola  di Siena, e che \nseparano la Valle dell’Elsa da quelle della Cecina. \nTrovasi nel grado 28° 42’5” di longitudine e 43° 20’4” di \nlatitudine, 17 miglia toscane a ponente di Siena, 12 a \nscirocco di Volterra, e 7 a libeccio di Colle. \nÈ di forma bislunga con due sole porte. Quella \nsettentrionale che guida a Colle portava il nome della \nPieve a Valli; l’altra verso ostro che guarda Radicondoli \nchiamavasi la porta della Pieve di Monti , forse perchè di \nlà si usciva per quella pieve da lungo tempo trasferita a \nMalcavoli. \nLe sue mura castellane costruite nel secolo XIV furono in \ngran parte rovinate dall’esercito austro-ispano nell’ultima \nguerra di Siena (anno 1544); e la rocca situata presso la \nporta superiore della Terra, attualmente è convertita in \nPretorio. \nDa una porta all’altra vi è la strada principale lastricata, \nlunga circa 600, e larga 11 passi. Nel mezzo di essa avvi \nla piazza con la canonica e la chiesa maggiore, di contro \nalla quale vedesi il palazzo che fu della illustre famiglia \nAringhieri del Porrina. \nLa chiesa principale, che è una delle più insigni collegiate \ndello stato Senese, fu rifabbricata nel secolo XII, ornata di \ncenotafi, e di buone dipinture nei secoli XIV e XVII; e \na’tempi nostri con poca avvedutezza dalla sua originale \nstruttura guasta e alterata. \nSi trova fatta menzione di questa Terra nell’anno 896, \nquando Adalberto marchese di Toscana la donò ad \nAlboino vescovo di Volterra, dalla cui giurisdizione \nspirituale Casole dipendeva. Arrigo VI più tardi (nel \n1186) confermò la giurisdizione civile di Casole al \nvescovo Ildebrando Pannocchieschi; i di cui parenti \nebbero per qualche tempo signoria in Casole, sotto \nl’accomandigia, ora dei Vescovi e del Comune di \nVolterra, ora della Repubblica senese. Quest’ultima vi \npose un presidio sino dal secolo XIII, espulso nel 1259 \ndall’oste fiorentina, che dovè tantosto abbandonare dopo \nla battaglia di Montaperti. Mercè la quale, nel parlamento \nd’Empoli, e nel trattato di Castelfiorentino (25 novembre \n1260) fu confermato ai Senesi il dominio di Casole, di \nRadicondoli e di altri castelli al di là della Montagnola. \nAi Senesi si ribellarono i Casolani nel passaggio di Arrigo \nVII (1312 e 1313) per impulso di un potente barone di \nquella contrada (Ranieri del Porrina). Morto Arrigo di \nLussemburgo, la Signoria di Siena spedì gente armata \nsotto Casole, (settembre 1313) che non potè riavere se \nnon a condizioni assai favorevoli per i Casolani; siccome \napparisce dalla convenzione del 13 aprile 1314, \nconservata in Siena nel Kaleffo dell’Assunta. In due di \nquei capitoli i Senesi promisero di conservare l’integrità \ndel distretto e giurisdizione di Casole, e di difendere \nquesta Terra e i suoi abitanti presso la corte di Roma, \nstante l’inimicizia insorta fra essi e il vescovo di Volterra. \nRiaccesi nuovi scandali e guerre civili fra i Casolani, essi \nadunatisi in pubblico parlamento nella chiesa plebana nel \n1352, deliberarono di sottoporre liberamente la Terra e \ndistretto di Casole al supremo impero dei signori Nove di \nSiena. Una tale dedizione però fu di breve durata: poichè \ndall’ubbidienza dei Nove quei terrazzani si discostarono \npochi anni dopo. Per assicurarsi da altre ribellioni, il \nComune di Siena fece fabbricare nel 1359 la rocca o \ncassero, obbligando i Casolani a pagare le spese, e ad altri \ntributi di vassallaggio. \nFu nei contorni di Casole, dove seguì nel 1366 un fatto \nd’armi fra i Senesi e la compagnia inglese comandata \ndall’Augusto; e costà si accamparono nel 1479 i \nFiorentini, i quali dopo quattro giorni di blocco assalirono \ne saccheggiarono nel 21 giugno la Terra, impossessandosi \nnel tempo stesso della rocca, la quale fu riconquistata \npoco dopo dai Senesi, dal cui governo Casole mai più si \nseparò nei secoli successivi. \nNel 1553, per consiglio di Pietro Strozzi, la Repubblica \nsenese ordinò che si demolisse una parte dei subborghi di \nCasole per eseguire intorno al castello le opportune \nfortificazioni, onde far fronte all’esercito condotto dal \nmarchese di Marignano all’assedio di Casole, che gli aprì \nle porte, nel 1554, a patti che il vincitore per altro non \nmantenne. \nLo statuto di questa Terra, esistente tuttora nelle \nRiformagioni di Siena, è scritto in pergamena con la data \ndell’anno 1492. \nNel secolo XII, mentre Casole dipendeva dai vescovi di \nVolterra ebbe una zecca, dove si coniava moneta erosa, la \ncui lega conteneva un’oncia e un terzo di argento fine per \nlibbra. (TARGIONI, Viaggi) \nImportante per le arti è la chiesa collegiata non tanto per \nl’antichità della fabbrica, quanto per un deposito, ricco di \nfigure e di basso-rilievi, scolpito da Gano di Siena, e \ninnalzato a Tommaso Andrei, o d’Andrea da Casole, che \nmorì vescovo di Pistoja nel luglio del 1303. – Un altro \nsarcofago con la figura di Beltramo del Porrina dei nobili \ndi Casole, e un’urna di Ranieri Porrini, o del Porrina, \nvescovo di Cremona nella cappella della famiglia, \naggiungono ornamento alla collegiata, in un pilastro della \nquale con caratteri del tempo conservasi la memoria della \nsua consacrazione, fatta da Villano arcivescovo di Pisa, da \nGiulio vescovo di Firenze e da Galgano vescovo di \nVolterra, nell’anno 1161. \nIl tempio è di una sola navata, lungo braccia 70, largo 25, \nnella crociata braccia 38, e alto braccia 30. Aveva 12 \naltari con 2 cappelle; in una di esse esiste una tavola della \nVisitazione dipinta dal Pacchiarotti, modernamente mal \nritoccata. Nell’altar maggiore vi sono piccole storie \negregiamente colorite da Alessandro Casolani che portò il \ncasato dalla sua patria, e di cui sono gli affreschi della \nchiesa suburbana di S. Niccolò. \nLa collegiata di Casole, Caposesto della Diocesi \nVolterrana, ha i canonici e 9 cappellani. La prima e unica \ndignità è quella del pievano col titolo di preposto e \nprotonotario Apostolico. Era di nomina dei pontefici, i \nquali vi destinavano nobili senesi e fra essi talvolta dei \ncardinali. Fu infatti preposto di Casole il cardinale \nFrancesco Piccolomini, prima che salisse sulla cattedra di \nS. Pietro col nome di Pio III. Sino dal secolo XIV \ntrovavasi aggregato a questa pieve il popolo di Grecienza  \ncon le sue cappelle, quando la chiesa di Casole era \nmatrice di otto popoli, cioè, 1. Coronna, distrutta; 2. \nLucciana; 3. Pusciano; 4. Ponzano; 5. Leccioli, \nsoppresso; 6. Berignone, soppresso; 7. Mensanello; 8. Montecalvaiano, soppresso. – Vi era inoltre in Casole la \nchiesa e ospedale di S. Giovanni membro \ndell’Arcis pedale di S. Spirito di Roma, l’oratorio di S. \nTommaso fondato nel 1296 dal casolano vescovo di \nPistoja già rammentato. La chiesa della SS. Annunziata e \nil convento dei Serviti di Casole, fu soppresso dal \npontefice Innocenzo X che unì le sue entrate al seminario \ndi Volterra, con obbligo di mantenere due seminaristi \nCasolani. \nA un quarto di miglio da Casole, nella collina tufacea di \nS. Niccolò fu scavato, nel 1744, un sepolcreto etrusco \ncopioso di urne di tufo, di vasetti e anfore diverse, alcune \ndelle quali di terra finissima con vernice nera, varie altre \nsenza vernice e di tinta rossa naturale. \nUn altro consimile Ipogeo fu scoperto nel principio del \nsecolo attuale nel giardino Simonetti dalla parte opposta \ndella collina di S. Niccolò a pochissima distanza dalla \nTerra; lo che conferma l’antichità del paese, di cui per \naltro è facile che siasi perduto il primo nome. \nCasole fu patria di vari uomini celebri. Per religiose virtù \nTommaso Andrei vescovo di Pistoja, Ranieri del Porrina \nvescovo di Cremona, e il Beato Ruggieri Domenicano \nvescovo di Siena. Nella toga si segnalarono Niccolò di \nFrancesco Aringhieri del Porrina e Mariano Galgano, \ndotti giureconsulti; mentre nelle belle arti si distinse \nAlessandro Casolani allievo di Arcangelo Salimbeni \npittore senese nel secolo XVII. \nComunità di Casole. Il territorio comunitativo di Casole \nammonta a 43280 quadrati, 969 dei quali sono occupati \nda corsi d’acqua e da strade. Vi si contano 3991 abitanti a \nproporzione di 76 individui per ogni miglio quadrato di \nsuolo imponibile. \nLa figura corografica di questo distretto rappresenta due \npoliedri insieme collegati dal lato più breve, nella quale \nsituazione trovasi il capoluogo. \nConfina con 7 comunità, e quasi sempre per termini \nartificiali. Avvegnachè non vi ha che l’alveo della Cecina, \nil quale dal lato occidentale serve di demarcazione tra \nquesta e la Comunità di Castelnuovo di Cecina, a partire \ndalla confluenza del fosso di Maternaccia, che scende da \nMonteguidi, sino di fronte allo sbocco di Cecina del \ntorrente Pavone, dove trova la Comunità di Volterra. Con \nquesta, piegando da ponente a maestro, attraversa il \ntorrente Sellate, rimonta il fosso dell’Acquabuona sino \nalla sua sorgente, dove volta faccia, prima da maestro a \nsettentrione, e un miglio dopo da settentrione a ponente-\nmaestro, ripassando alla destra del torrente Sellate. \nGiunta all’alto-piano dei poggi di Casole, lascia la \nComunità di Volterra, e tocca quella di Colle, con la quale \nper termini artificiali si dirige a settentrione della \nparrocchia di Lucciana. Di là volgendosi a grecale entra \nnell’alveo del torrente Senna, che dopo aver rimontato per \ncirca un miglio abbandona sulla Montagnuola , dove la \nComunità di Casole forma quasi un semicerchio \nrientrante, nel cui corno orientale incontra la Comunità di \nMonte Riggioni. Con essa si accompagna, prima lungo la \nstrada che da Scorgiano guida a Siena, poi mediante \ntermini artificiali e il rio di Arnano, lungo il quale rio, \nvoltando la fronte a grecale-levante subentra la Comunità \ndi Sovicille. \nDa quest’ultimo punto per termini artificiali percorre \nlungo il crinale della Montagnola verso le sorgenti \ndell’Elsa passando per il Castellaccio della Sughera. \nVicino a questo trova le scaturigini del torrente Rosia, il \ncui corso seconda sino alla confluenza del fosso \nMaritonda, dove lascia la Comunità di Sovicille e \nfronteggia dal lato di ostro con quella di Chiusdino, quasi \nsempre per termini artificiali, sino a che arriva nel torrente \nFoci tributario della Merse. Sottentra costà alla Comunità \ndi Chiusdino quella di Radicondoli dal lato di ostro-\nlibeccio, prima mediante il torrente Foci, poi per termini \nartificiali o per segmenti di borri e fossi, fra i quali il \nVetrialla, il Calvaiano , il Riputine, e quello di \nMaternaccia, con l’ultimo dei quali ritorna in Cecina a \nconfine con Castelnuovo. Fra i maggiori corpi di acqua \nche percorrono il territorio di Casole, eccettuando il fiume \nCecina che ne lambisce i confini dal lato di libeccio, vi \nsono i torrenti Sellate, Senna e Vetrialla. Il primo nasce \nsulla pendice occidentale dei poggi di Casole, attraversa il \nsuo territorio per circa tre miglia da settentrione a ostro, e \nper due miglia da ostro a ponente, mentre il restante del \nsuo corso lo compisce nella Comunità di Volterra attorno \nalle pendici occidentali del monte di Berignone prima di \nvuotarsi nel Fosci della Cecina. Il torrente Senna \nscaturisce sul confine meridionale della Comunità fra \nMensano e la Selva. Esso corre da ostro a settentrione \nbagnando le pendici orientali delle colline di Casole \ninnanzi di confluire nell’Elsa. Nel fianco opposto alle \nfonti del Senna sorge il torrente Vetrialla fra Mensano e \nRadicondoli, nel di cui territorio entra un miglio lungi \ndalla sua sorgente per dirigersi nel fiume Cecina \ndirimpetto a Monte Castelli. \nDentro questo perimetro, quasi tutto montuoso, non \npassano strade regie nè provinciali. Fra le comunitative \nrotabili contasi quella che da Casole porta alle Corti, dove \nbiforca per Colle alto e Colle basso. Avvene un’altra che \npotrebbe divenire rotabile fra Casole e Radicondoli. \nFinalmente un terzo tronco di strada carreggiabile parte da \nScorgiano e per la pieve di Marmoraia varca alla villa di \nCelsa il dorso della Montagnola per dirigersi a Siena \nattraverso il piano di Rosia. La struttura fisica e \ndisposizione geognostica del terreno spettante alla \nComunità di Casole riesce intralciata al pari della figura \niconografica del suo territorio. Poichè a levante \ncomparisce la calcarea sublamellare e quella cavernosa \ncon lo schisto argillo-calcareo di tinta laterizia, o bruna, \ncome lo é nella Montagnola alla pieve di Marmoraia e a \nGallena. Dal lato australe dappresso a Casole è una \nbreccia o pudinga ghiajosa: mentre le rocce serpentinose \nsi trovano a ponente del capoluogo, come pure fra \nMensano e la Selva si veggono emergere di sotto alla \ncalcarea compatta. Quest’ultima roccia si riaffaccia dal \nlato di settentrione e di ponente fra i tufi siliceo-calcarei, e \nil mattajone (marna cerulea conchigliare), che è il terreno \nil più copioso di tutti i nominati, quello cioè che \ncostituisce la crosta, visibile delle frastagliate piagge \ninterposte fra la Cecina e l’Elsa, il di cui alto-piano è \nricoperto da un tufo giallastro marino o da una minuta \nghiaia e renischio conchigliare. L’aria di questa contrada \nè sana, elastica, ventilata e non troppo calda nell’estate; \ncruda bensì nell’inverno nei luoghi più isolati, per quanto \nin generale prosperino costà generalmente gli olivi, i gelsi \ne le viti, che, insieme con i pascoli, le messi di cereali e il \ntaglio dei boschi di cerri e lecci, costituiscono le maggiori produzioni della contrada. – La carne dei castrati e i \nformaggi degli armenti che si alimentano nelle praterie \nnaturali di questo distretto sono delicati e buoni al pari di \nquelli degli altri luoghi delle Crete senesi. \nFra le produzioni minerali sarebbero di maggior profitto i \nmarmi bianchi di Gallena, e della Sughera , se vi fossero \nintraprenditori di quelle cave; al che potrebbe aggiungersi \nper l’uso medico la sorgente di acqua acidula solforosa \ndel pian di Gallena, qualora il territorio senese non \nabbondasse anche troppo di simili acque minerali. –  \nVedere ACQUE MINERALI. \nCon Motuproprio del dì 2 giugno 1777, relativo \nall’organizzazione delle Comunità dello stato Senese, \nvennero riunite a quella di Casole tre preesistenti \nComunità con 12 comunelli. Fra le prime erano Casole, \nMensano e Monteguidi . Formavano gli antichi comunelli: \n1. la Pieve a Scuola; 2. Marmoraia e Maggiano; 3. Radi \ndi Montagna; 4. Pietralata; 5. Pernina; 6. Sughera ; 7. \nVergene; 8. Mugnano di Montagna; 9. Gallena; 10. \nCotorniano; 11. Castiglion Balsetti; 12. Castel della \nSelva. \nSi é tenuto in Casole fino al declinare del secolo XVIII un \nmercato settimanale nei giorni di mercoledì; adesso vi si \npratica una sola antica fiera il 29 settembre, la quale \ncontinua per tre giorni. \nLa Comunità mantiene un medico, un chirurgo e due \nmaestri di scuole elementari. \nRisiede in Casole un Vicario Regio in luogo dell’antico \nCapitano di giustizia. Esso esercita la giurisdizione civile \ne criminale sopra tutta la Comunità di Casole, e da esso \ndipendono per gli atti di Buongoverno, e per cause \ncriminali i potestà di Chiusdino, Radicondoli e Montieri. \nRapporto alla polizia, il Vicario Regio di Casole riceve gli \nordini del Governatore di Siena, dove è la conservazione \ndelle ipoteche e la Ruota. La cancelleria Comunitativa, e \nl’ufizio dell’esazione del Registro stanno in Radicondoli. \n \nPOPOLAZIONE della Comunità di CASOLE a tre epoche \ndiverse \n \n- nome del luogo: CASOLE, titolo della chiesa: S. Maria \nAssunta (Collegiata), diocesi cui appartiene: Volterra, \nabitanti anno 1640: n° 940, abitanti anno 1745: n° 760, \nabitanti anno 1833: n° 1113 \n- nome del luogo: Gallena, titolo della chiesa: S. Pietro \n(Cura), diocesi cui appartiene: Colle, abitanti anno 1640: \nn° 73, abitanti anno 1745: n° 92, abitanti anno 1833: n° \n- nome del luogo: Lucciana, titolo della chiesa: SS. Giusto \ne Lucia (Cura), diocesi cui appartiene: Volterra, abitanti \nanno 1640: n° 96, abitanti anno 1745: n° 56, abitanti \nanno 1833: n° 61 \n- nome del luogo: Marmoraja, titolo della chiesa: S. Maria \n(Pieve), diocesi cui appartiene: Colle, abitanti anno 1640: \nn° 360, abitanti anno 1745: n° 275, abitanti anno 1833: n° \n- nome del luogo: *Mensano, titolo della chiesa: S. \nGiovanni Battista (Pieve), diocesi cui appartiene: Colle, \nabitanti anno 1640: n° 479, abitanti anno 1745: n° 463, \nabitanti anno 1833: n° 489 \n- nome del luogo: *Monteguidi, titolo della chiesa: SS. \nLorenzo e Andrea (Pieve), diocesi cui appartiene: \n\nVolterra, abitanti  anno 1640: n° 328, abitanti  anno 1745: \nn° 254, abitanti anno 1833: n° 371 \n- nome del luogo: Pernina, titolo della chiesa: S. Giovanni \nBattista (Pieve), diocesi cui appartiene: Colle, abitanti \nanno 1640: n° 147, abitanti  anno 1745: n° 274, abitanti \nanno 1833: n° 277 \n- nome del luogo: Pietralata e Vergene, titolo della chiesa: \nS. Giovanni Evangelista (Rettoria), diocesi cui appartiene: \nColle, abitanti anno 1640: n° 120, abitanti  anno 1745: n° \n120, abitanti anno 1833: n° 131 \n- nome del luogo: Pieve a Scuola, titolo della chiesa: S. \nGiovanni Battista (Pieve), diocesi cui appartiene: Colle, \nabitanti anno 1640: n° 226, abitanti anno 1745: n° 146, \nabitanti anno 1833: n° 201 \n- nome del luogo: Pusciano, titolo della chiesa: S. Michele \n(Cura), diocesi cui appartiene: Volterra, abitanti  anno \n1640: n° 54, abitanti anno 1745: n° 177, abitanti  anno \n1833: n° 244 \n- nome del luogo: Querceto di Elsa, titolo della chiesa: S. \nTommaso (Cura), diocesi cui appartiene: Colle, abitanti \nanno 1640: n° 130, abitanti  anno 1745: n° 179, abitanti \nanno 1833: n° 238  \n- nome del luogo: *Scorgiano, titolo della chiesa: S. Fiora \n(Cura), diocesi cui appartiene: Colle, abitanti anno 1640: \nn° 145, abitanti anno 1745: n° 339, abitanti anno 1833: n° \n- nome del luogo: *Selva e Cotorniano, titolo della chiesa: \nSS. Pietro e Paolo (Cura), diocesi cui appartiene: \nVolterra, abitanti  anno 1640: n° 175, abitanti  anno 1745: \nn° 159, abitanti anno 1833: n° 189 \n \n- Somma abitanti  anno 1640: n° 3279 \n- Somma abitanti  anno 1745: n° 3294 \n \nFrazione di popolazioni provenienti da altre Comunità \n \n- nome del luogo: Radi di Montagna o Simignano, titolo \ndella chiesa: S. Maria in S. Magno (Cura), comunità da \ncui proviene: Sovicille, abitanti anno 1833: n° 34 \n \n- TOTALE abitanti  anno 1833: n° 3991 \n \nI Luoghi contrassegnati con l’asterisco mandano una \nparte di popolazione nelle Comunità limitrofe, sotto le \nquali sarà riportata la frazione che qui manca.",
    "original_title": "CASOLE",
    "byte_offset": 2344178
  },
  {
    "context": "",
    "title": "CASOLE in Val d’Era",
    "body": "– Vedere CASOLI in Val di Lima.",
    "original_title": "CASOLE in Val d’Era",
    "byte_offset": 2363804
  },
  {
    "context": "",
    "title": "CASOLE in Val d’Ombrone pistojese",
    "body": "– Vedere CASORE.",
    "original_title": "CASOLE in Val d’Ombrone pistojese",
    "byte_offset": 2363865
  },
  {
    "context": "",
    "title": "CASOLE in Val d'Orcia",
    "body": "Casale che fu nei secoli del \ncastello di San Quirico, rammentato in una carta Amiatina \ndell'anno 777, pubblicata nel Codice Diplomatico del \nBrunetti; seppure non volesse riferire al Casale di Val \nd'Orcia. – Vedere CASALE DI MONTALCINO.",
    "original_title": "CASOLE in Val d'Orcia",
    "byte_offset": 2363927
  },
  {
    "context": "",
    "title": "CASOLE o CASOLA in Val di Sieve",
    "body": "Casale che diede il titolo alla parrocchia di S. Cristofano a Casole, nel piviere \ndi S. Cassiano in Padule, Comunità Giurisdizione e circa \n2 miglia toscane a grecale di Vicchio, Diocesi e \nCompartimento di Firenze. \nÈ posto sul fianco occidentale dell'Appennino di Coreglia. \nSi trovano memorie di questo Casale nel Mugello, e \nde'Golfi o Nolfi  suoi signori, nelle bolle di Pasquale II \n(anno 1103) e d'Innocenzo II (anno 1134) ai vescovi di \nFiesole; come pure nelle carte dell'Archivio Arcivescovile \ndi Firenze del secolo XIII. – Anche nel diploma di \nFederigo II ai conti Guidi fu compreso fra i feudi di questi \ndinasti il Castello di Casole in Mugello con il suo \ndistretto e le circostanti ville di Vitigliano, di Monteacuto, \nec. \nNella cura di Casole è situato l'oratorio detto a Relli, la \nvilla di Casanuova degli Altoviti, e quella detta il \nPalagio . \nLa chiesa di S. Cristofano fu padronato degli Alamanni, \nBivigliani, Bernardini e Medici. Attualmente è di data \ndelle Signore delle Quiete. \nLa parrocchia di S. Cristofano a Casole ha 206 abitanti.",
    "original_title": "CASOLE o CASOLA in Val di Sieve",
    "byte_offset": 2364197
  },
  {
    "context": "",
    "title": "CASOLE o CASALE in Val di Vara",
    "body": "Villaggio con chiesa arcipretura (S. Martino) nella Comunità di \nPignone, Mandamento di Levanto, Diocesi di Luni-\nSarzana, Regno Sardo. Trovasi sulla schiena dei monti \nche circoscrivono il Golfo Lunense, a ponente della strada \nRegia genovese, e circa 3 miglia a maestro della Spezia. \nS. Martino a Casole, o a Casale di Pignone conta 480 \nabitanti.",
    "original_title": "CASOLE o CASALE in Val di Vara",
    "byte_offset": 2365318
  },
  {
    "context": "in Val d’Arno superiore.",
    "title": "CASOLI",
    "body": "– Vedere RICASOLI.",
    "original_title": "CASOLI",
    "byte_offset": 2365708
  },
  {
    "context": "",
    "title": "CASOLI o CASOLE in Val di Lima",
    "body": "Casale già Castello \ncon parrocchia (SS. Andrea e Donato) sulla sinistra \nsponda del fiume Lima nel piviere di Casabasciana, \nComunità e 3 in 4 miglia a levante dei Bagni di Lucca, \nGiurisdizione del Borgo a Mozzano, Diocesi e Ducato di \nLucca. Non vi sono dati per assicurare, che di questo \nCasale tratti una pergamena dell'Archivio Arcivescovile \ndi Lucca dell'anno 850, dove è rammentato un Casole \nmaggiore; avvegnachè fuvvi nella stessa Diocesi un altro \nCasole in Val d'Era presso Monte Castello, e che tuttora \nesiste altro grosso villaggio omonimo sui monti di \nCamajore. \nLa parrocchia de'SS. Andrea e Donato a Casole conta 194 \nabitanti.",
    "original_title": "CASOLI o CASOLE in Val di Lima",
    "byte_offset": 2365768
  },
  {
    "context": "",
    "title": "CASOLI DI CAMAJORE",
    "body": "Villaggio con parrocchia (S. Rocco) nel piviere Comunità Giurisdizione e 3 miglia a \nscirocco di Camajore, Diocesi e Ducato di Lucca. \nRisiede sul dorso orientale di Monte Pruno dappresso alle \nsorgenti del torrente Lombricese, sul confine della \nComunità di Camajore con quella di Stazzema. \nA questo Casoli riferisce senza dubbio una membrana del \n989 relativa a un enfiteusi fatta da Isalfredo vescovo di \nLucca, quando allivellò la quarta parte delle terre e rendite \ndella chiesa plebana di Camajore, compresi i tributi che \n\npagavano le ville di Nocchi, Montemagno, Casole, ec. \n(ARCH. ARCIV. DI LUCCA) – Vedere CASOLE in Val \ndi Lima. \nLa parrocchia di S. Rocco a Casoli ha 739 abitanti.",
    "original_title": "CASOLI DI CAMAJORE",
    "byte_offset": 2366458
  },
  {
    "context": "",
    "title": "CASONE (BORGO DEL) o di PORTA LEOPOLDA A LIVORNO",
    "body": "– Nuovissimo e grandioso borgo \nfiancheggiato da magnifici palazzi e da deliziosi casini, \nche sorgono quasi per incantesimo fuori degli spalti \norientali di Livorno e della nuova Porta Leopolda, aperta \nil  1° di (ERRATA : agosto) settembre del 1833 presso \nun'antica caserma o magazzino, denominato il Casone \n(domus magna) sino dal 1406. Era stato edificato dai \nFiorentini, ai quali fu conservato dai Genovesi, mentre \ntenevano presidio in Livorno; siccome apparisce dal \ntrattato del 27 aprile 1413, e dal contemporaneo contratto \ndi livello del Casone medesimo. (TARGIONI, Viaggi per \nla Toscana. T. II.)",
    "original_title": "CASONE (BORGO DEL) o di PORTA LEOPOLDA A",
    "byte_offset": 2367184
  },
  {
    "context": "",
    "title": "CASONE DEL FITTO DI CECINA, o DI VADA",
    "body": "Poche rustiche capanne con una maggiore, detta il Casone, \ntrovansi fra la bocca di Cecina e il Forte di Vada. \nEra questo Casone abitato dagli stalloni che servivano alla \nrazza dei cavalli del Fitto e da altre specie di bestie. – \nAgli animali sono ora subentrati uomini industriosi e \nnuovi proprietari, i quali incoraggiati da favorevoli \ncondizioni nel fatto acquisto del R. Fitto, vanno a \nravvivare con crescenti abitazioni le rive della Cecina e i \ncontorni del Casone, nel tempo che mutano faccia e \ncultura a quella già monotona e deserta pianura. \nMolti luoghi della Maremma sono segnalati col nome di \nCasone, quasi altrettanti piccoli casali formati di capanne. \nTale è il Casone di Bibbona sulla strada Aurelia, quello di \nBolgheri, detto il Casone di S. Guido da un vicino \noratorio, all'ingresso dello stradone di Bolgheri; il Casone \ndi Ugolino sotto Castagneto; il Casone di Donoratichino \nfra la Torre di S. Vincenzio e Castagneto; il Casone in \nVal di Tora nel popolo di Parrana; il Casone del Re sulla \nCornia; i Casoni di Grosseto, fra questa città e Monte \nPescali; il Casone di Pitigliano sul confine del \nGranducato; il Casone de'Petricci a Rocca Albegna, oltre \ntanti altri Casoni fuori delle Maremme. – Sono di questi \nultimi il Casone dell'Abbadia a Isola presso \nMonteriggioni, il Casone sotto Barga in Val di Serchio, \nquello dei Cancellieri, dei Capecchi, dei Giacomelli, dei \nGorghieri, ec. nel suburbio orientale e occidentale di \nPistoja.",
    "original_title": "CASONE DEL FITTO DI CECINA, o DI VADA",
    "byte_offset": 2367854
  },
  {
    "context": "già CASOLE (Casulae) in Val di Nievole. ",
    "title": "CASORE",
    "body": "Casale con parrocchia (S. Bartolommeo) nella Comunità e \n2 miglia a levante di Marliana, Giurisdizione di Seravalle, \nDiocesi di Pistoja, Compartimento di Firenze. \nÈ situato sul fianco occidentale dei poggi che scendono \ndalla montagna di Pistoja fra le sorgenti della Nievole e \ndel Vinci. \nVi ebbero podere i conti Guidi sino dal tempo del Conte \nTeudice loro autore. Il quale nel 2 novembre dell'anno \n944 donò alla cattedrale di Pistoja dodici appezzamenti di \nterre, che uno di essi era posto in fundo Casule. Quattr'anni avanti (24 giugno 940) un Gottifredo di \nAnselmo aveva donato ala stessa cattedrale case e sorti \nsituate in Casule e in Val di Vinci presso S. Angelo in \nPiazza. Anche il conte Guglielmo Bulgaro dei signori di \nCapraia e di Fucecchio, nel febbrajo del 1034, offrì alla \nmensa vescovile di Pistoja beni posti in questo casale. La \nparrocchia di S. Bartolommeo a Casore conta 483 \nabitanti.",
    "original_title": "CASORE",
    "byte_offset": 2363914
  },
  {
    "context": "(Casprinum) in Val d'Arbia.",
    "title": "CASPRENO",
    "body": "Casale che \ndiede il titolo alla chiesa di S. Angelo in Caspreno, ora \nannesso a S. Maria a Dofana e Montaperto nel piviere di \nPacina, Comunità Giurisdizione e circa 5 miglia a libeccio \ndi Castelnuovo della Berardenga, Diocesi di Arezzo, \nCompartimento di Siena \nRisiede sul torrente Molena davanti ai famosi campi di \nMontaperto. – La corte di Caspreno con la chiesa di S. \nAngelo era dei conti della Berardenga, i quali nell'867, e \nnuovamente nel 1003, e nel 1023, rinunziarono alla loro \nbadia di S. Salvatore della Berardenga, ossia di \nFontebona, sebbene non sempre gli eredi tenessero ferme \nquelle donazioni. Contro questi ultimi seppero quei \nmonaci rivendicare il giuspadronato della chiesa e della \ncorte di Caspreno, mercè di un placito proferito in Firenze \nli 25 maggio 1070 dalla Contessa Beatrice marchesa di \nToscana.(ANNAL. CAMALD.) \nLa parrocchia di S. Angelo in Caspreno nel 1639 non \naveva più che 16 abitanti.",
    "original_title": "CASPRENO",
    "byte_offset": 2370366
  },
  {
    "context": "nel Val d'Arno superiore.",
    "title": "CASPRI",
    "body": "Casale con parrocchia \n(S. Matteo) nel piviere Comunità Giurisdizione e 2 miglia \na levante-grecale di Castelfranco di sopra, Diocesi di \nFiesole, Compartimento di Arezzo. \nÈ situato su di una elevata collina sotto al varco di \nPratomagno, in un puto da dove si domina la massima \nparte della Valle superiore dell'Arno. Esistono nel \ndistretto di Caspri due tenute con belle case di campagna, \nuna della famiglia Contucci di Montepulciano, l'altra dei \nTosini di Callemala nel Casentino. \nLa parrocchia di S. Matteo a Caspri conta 165 abitanti.",
    "original_title": "CASPRI",
    "byte_offset": 2371347
  },
  {
    "context": "nel Val d'Arno superiore.",
    "title": "CASPRIANO",
    "body": "Villa, già \nCastello con popolo (S. Silvestro) nel piviere di Gropina, \nComunità e 2 miglia a ostro di Loro, Giurisdizione di \nTerranuova, Diocesi e Compartimento di Arezzo. \nTrovasi sulla ripa sinistra del torrente Ciofenna, presso il \ncastello di Monte Lungo. \nEra probabilmente quel Caspiano  o Castelpiano preso di \nnotte tempo nel febbrajo dell'anno 1303, dai Ghibellini \ncondotti dai Pazzi e dagli Ubertini per dare il guasto ai \npaesi del dominio fiorentino nel Val d'Arno superiore. Per \nla qual cosa il Potestà di Firenze condannò a morte in \ncontumacia vari capi di quei potenti magnati.",
    "original_title": "CASPRIANO",
    "byte_offset": 2371932
  },
  {
    "context": "in Val di Magra.",
    "title": "CASSANO o CASANO di Luni",
    "body": "Casale nella parrocchia e Comunità di Ortonovo, Mandamento e \nDiocesi di Sarzana, che è 4 miglia a ponente-maestro, \nRegno Sardo. \n\nÈ situato alla base occidentale dei monti di Carrara presso \nla pianura della distrutta Luni, il di cui terreno da lungo \ntempo è vangato dai villici di Cassano; là dove può dirsi \nseges est ubi Troya fuit. – Vedere LUNI",
    "original_title": "CASSANO o CASANO di Luni",
    "byte_offset": 2372575
  },
  {
    "context": "in Val di Serchio. ",
    "title": "CASSANO (S. FREDIANO di)",
    "body": "Parrocchia che fu alla destra del Serchio nel piviere di \nArliano, Comunità Giurisdizione Diocesi Ducato e circa 3 \nmiglia a ponente di Lucca. \nTrovasi registrata nel catalogo nelle chiese della Diocesi \nLucchese redatto nel 1260.",
    "original_title": "CASSANO (S. FREDIANO di)",
    "byte_offset": 2372984
  },
  {
    "context": "nella montagna di Pistoja. ",
    "title": "CASSARESE o CASSERESE",
    "body": "Vico situato fra le sorgenti del Reno e del Vinci nel \npopolo di S. Ilario alle Piastre, Comunità della Cortina di \nPorta al Borgo, Giurisdizione Diocesi e 7 miglia a \nmaestro di Pistoja, Compartimento di Firenze. \nSopra questo sprone dell'Appennino, che della sua bella \nesposizione pur denominato Bellosguardo o Belriguardo, \nesisteva un castellare o cassero, riattato da Castruccio \nAlteminelli nel 1324, e demolito nel 1330 dai suoi nemici. \nDopo la qual epoca probabilmente restò il nome di \nCassarese all'area che quel cassero occupò. – Vedere \nBELLOSGUARDO nella Montagna di Pistoja.",
    "original_title": "CASSARESE o CASSERESE",
    "byte_offset": 2373266
  },
  {
    "context": "nella Valle del Reno. ",
    "title": "CASSERO DELLA SAMBUCA",
    "body": "Castellare con villaggio spicciolato e parrocchia (S. \nPellegrino al Cassero) nella Comunità Giurisdizione e 2 \nmiglia a ostro della Samb uca, Diocesi di Pistoja, già di \nBologna, Compartimento di Firenze. \nRisiede sulla ripa sinistra del torrente Limentra  lungo \nl'antica strada che varca l'Appennino pistojese, \nrimontando alla sorgente dell'Ombrone per la foce dello \nSpedaletto . \nLa parrocchia di S. Pellegrino al Cassero ha 499 abitanti.",
    "original_title": "CASSERO DELLA SAMBUCA",
    "byte_offset": 2373918
  },
  {
    "context": "",
    "title": "CASSIA (VIA)",
    "body": "– Vedere VIA CASSIA.",
    "original_title": "CASSIA (VIA)",
    "byte_offset": 2374415
  },
  {
    "context": "di Val d’Ema. ",
    "title": "CASSIANO",
    "body": "– Vedere CASCIANO sull’Ema.",
    "original_title": "CASSIANO",
    "byte_offset": 2281113
  },
  {
    "context": "in Val di Merse.",
    "title": "CASSIANO DI VESCOVATO",
    "body": "– Vedere CASCIANO di VESCOVATO.",
    "original_title": "CASSIANO DI VESCOVATO",
    "byte_offset": 2374520
  },
  {
    "context": "nel Val d’Arno superiore. ",
    "title": "CASSIANO (S.) di CAMPAVANE",
    "body": "– Vedere LATERINA.",
    "original_title": "CASSIANO (S.) di CAMPAVANE",
    "byte_offset": 2374599
  },
  {
    "context": "",
    "title": "CASSIANO (S.) DI CAPRESE",
    "body": "– Vedere CASCIANO \n(S.) in Val Tiberina.",
    "original_title": "CASSIANO (S.) DI CAPRESE",
    "byte_offset": 2374681
  },
  {
    "context": "in Val di Lima.",
    "title": "CASSIANO (S.) DI CONTRONI o CONTRONE",
    "body": "Casale e parrocchia nel piviere di Controne, \nComunità e 2 in 3 miglia a grecale de’Bagni, Giurisdizione del Borgo a Mozzano, Diocesi e \nCompartimento di Lucca. \nRisiede sulla ripa destra del fiume Lima alla base \nmeridionale del poggio di Pratofiorito. \nSi trova fatta menzione della chiesa di S. Cassiano a \nControne in una pergamena dell'Archivio Arcivescovile \ndell'anno 773. (MEMOR. LUCC. T. IV.) – Vedere  \nCONTRONE. \nLa parrocchia di S. Cassiano a Controne conta 744 \nabitanti.",
    "original_title": "CASSIANO (S.) DI CONTRONI o CONTRONE",
    "byte_offset": 2374755
  },
  {
    "context": "",
    "title": "CASSIANO (S.) A DECIMO",
    "body": "– Vedere SAN CASCIANO in Val di Greve.",
    "original_title": "CASSIANO (S.) A DECIMO",
    "byte_offset": 2375314
  },
  {
    "context": "nella Valle del Serchio. ",
    "title": "CASSIANO (S.) DI GUAMO",
    "body": "Casale che fa parte della parrocchia di S. Michele di \nGuamo posto alla base del Monte di Vorno, nella \npropaggine settentrionale del Monte Pisano, piviere di \nVorno, Comunità di Capannori, Diocesi e Ducato di \nLucca, da cui è circa 3 miglia a ostro. – Vedere GUAMO.",
    "original_title": "CASSIANO (S.) DI GUAMO",
    "byte_offset": 2375385
  },
  {
    "context": "in Val d'Elsa.",
    "title": "CASSIANO (S. LUCIA A)",
    "body": "Cura soppressa, \nla di cui chiesa profanata esiste tuttora sulla strada Regia \nRomana presso il castello di Barberino; alla quale \nparrocchia fu annessa quella di Cassiano, già filiale della \npieve di S. Pietro in Bossolo. – Vedere BOSSOLO (S. \nPIETRO IN).",
    "original_title": "CASSIANO (S. LUCIA A)",
    "byte_offset": 2375710
  },
  {
    "context": "nella Valle del Marzeno in Romagna.",
    "title": "CASSIANO (S.) DI MODIGLIANA",
    "body": "Casale che ebbe nome dalla chiesa \nomonima, nella Comunità Giurisdizione e 2 miglia circa a \ngrecale di Modigliana, Diocesi di Faenza, Compartimento \ndi Firenze. \nRisiede in collina alla destra del fiume Marzeno, e alla \nsinistra del torrente Albonello, un miglio lungi dal confine \ndel Granducato, dal Castel della Pietra , e dalla sua pieve \ndi S. Barbara, già detta in Scamno Petrae. \nLa corte di S. Cassiano della Comunità di Modigliana é \nrammentata in varie pergamene della Badia di S. Reparata \ndi Marradi, una delle quali del 10 febbrajo 1057 tratta di \nuna donazione fatta da un Ugo del fu Benno alla stessa \nBadia di terre situate in S. Cassiano; mentre un'altra carta \ndel 20 maggio 1194 concerne un transazione fra Pietro \nAbate di S. Reparata e Alberto pievano della pieve \nd'Ottavo, per alcune differenze insorte a motivo della \ncappella di S. Cassiano in Petrosolio. (ARCH. DIPL. \nFIOR. Carte della Badia di Ripoli). \nLa cura di Cassiano conta 154 abitanti.",
    "original_title": "CASSIANO (S.) DI MODIGLIANA",
    "byte_offset": 2376012
  },
  {
    "context": "",
    "title": "CASSIANO (S.) A MONTESCALARI",
    "body": "– Vedere ABAZIA di MONTESCALARI.",
    "original_title": "CASSIANO (S.) A MONTESCALARI",
    "byte_offset": 2377059
  },
  {
    "context": "nella Valle del Serchio. ",
    "title": "CASSIANO (S.) A MORIANO",
    "body": "Vico che ebbe il titolo dalla sua parrocchia nel piviere di \nSesto a Moriano, Comunità Giurisdizione Diocesi e \nDucato di Lucca, da cui è circa 4 miglia a settentrione. \n\nVi sono memorie di S. Cassiano a Moriano sino dall'anno \n755. \nIn uno di questi Cassiani ebbe i natali un buon pittore \ncertosino, frate Stefano da Cassiano lucchese, il quale \ndipinse nel secolo XVI alla Certosa di Pontignano presso \nSiena. – Vedere PONTIGNANO. \nS. Cassiano a Moriano conta 490 abitanti.",
    "original_title": "CASSIANO (S.) A MORIANO",
    "byte_offset": 2377130
  },
  {
    "context": "",
    "title": "CASSIANO (S.) nel Val d’Arno pisano",
    "body": "– Vedere CASSIANO (S.) a SETTIMO.",
    "original_title": "CASSIANO (S.) nel Val d’Arno pisano",
    "byte_offset": 2377666
  },
  {
    "context": "nella Val di Sieve.",
    "title": "CASSIANO (S.) IN PADULE",
    "body": "Casale con antica pieve nella Comunità Giurisdizione e quasi 2 \nmiglia a settentrione di Vicchio, Diocesi e \nCompartimento di Firenze. \nRisiede alla destra del torrente Muccione alla base \ndell'Appennino di Belforte in un seno dove probabilmente \nimpaludavano in origine le acque di quel vallone. \nLa chiesa è grande, di antica costruzione e a tre navate. \nQuesta pieve non fu mai in S. Pietro in Padule, nè \ntampoco un Monastero di Roccettini, siccome fu supposto \ndal Brocchi nella sua descrizione del Mugello. –  \nAvvegnachè della pieve di S. Cassiano in Padule si \ntrovano memorie sino dal secolo XI, quando già era \nchiesa battesimale, e quando ivi convivevano col pievano \nsecolare i suoi cappellani. Se non che il pontefice Giulio \nII, con breve del 1 dicembre 1506, assegnò questa pieve e \nle sue rendite per dote al canonicato fondato dalla \nfamiglia Pazzi nella Metropolitana fiorentina, con l'onere \ndi mantenere un vice-pievano. In quanto alla chiesa di S. \nPietro in Padule essa fu succursale di detta pieve sino a \ntanto che con decreto del 19 luglio 1326, il vescovo \nFilippo dell'Antella, l'aggregò al popolo di S. Cassiano. \n(ANT. dell'UGNA, MS. nella Bibl. del Seminario fior.) \nLa pieve di S. Cassiano in Padule conservasi attualmente \nmatrice di 4 parrocchie: 1 Priorato, già badia di S. \nGaudenzio all'Incastro; 2 S. Maria a Vezzano con due \nannessi, cioè S. Andrea, e S. Pietro a Vezzano; 3 S. \nFelicita al Fiume di Gattaia, con l'annesso di S. Martino \nal Pagliereccio; 4 S. Bartolommeo a Molezzano. – Era \nfiliale di questa pieve la prioria di S. Giovanni Batista a \nVicchio, prima che fosse retta, nel 1830, in chiesa \nbattesimale. – Vedere VICCHIO in Val di Sieve. \nLa parrocchia di S. Cassiano in Padule conta 839 abitanti.",
    "original_title": "CASSIANO (S.) IN PADULE",
    "byte_offset": 2377747
  },
  {
    "context": "nella Valle del Serchio.",
    "title": "CASSIANO (S.) A VICO",
    "body": "Casale con parrocchia sulla strada maestra de’Bagni di Lucca alla \nsinistra del Serchio, nel piviere di Lammari, Comunità \nGiurisdizione Diocesi e Ducato di Lucca, che è quasi 3 \nmiglia al suo settentrione. \nLa fondazione della prima chiesa di S. Cassiano a Vico \nrimonta alla metà del secolo VIII, siccome lo prova un \nistrumento rogato in Vico nell'anno 755, quando la \nfondatrice destinò una dote alla cappella di S. \nCassiano.(MEM.LUCH. T. IV.) \nSe le abitazioni di questo Vico non fossero spicciolate, \nformerebbero un grosso borgo, mentre la parrocchia di \nquesto Vico conta 1096 abitanti. ",
    "original_title": "CASSIANO (S.) A VICO",
    "byte_offset": 2379563
  },
  {
    "context": "",
    "title": "CASSIAVOLA, CASSIAULA",
    "body": "– Vedere CASCIAVOLA.",
    "original_title": "CASSIAVOLA , CASSIAULA .",
    "byte_offset": 2380226
  },
  {
    "context": "in Val di Magra.",
    "title": "CASSOLANA",
    "body": "Piccola borgata nel \npopolo di S. Andrea a Gabbiana, nella Comunità \nGiurisdizione e quasi 3 miglia a scirocco di Bagnone, \nDiocesi di Pontremoli, Compartimento di Pisa. – Vedere \nGABBIANA.",
    "original_title": "CASSOLANA",
    "byte_offset": 2380279
  },
  {
    "context": "",
    "title": "CASTA GNAJO (CASTEL)",
    "body": "Casale con castellare e \npopolo (S. Bartolommeo) nel piviere di Romena, dato nel \n1831 a quello di Stia, nella cui Comunità è situato, \nGiurisdizione e quasi 4 miglia a maestro di Pratovecchio, \nDiocesi di Fiesole, Compartimento di Arezzo. \nTrovasi presso la destra ripa dell'Arno 2 miglia sopra a \nPorciano, dai quali conti dipendeva Castel Castagnajo e il \nvicino casale omonimo, che tuttora la Villa si appella. – \nDel casale di Castel Castagnajo fa speciale menzione un \nistrumento rogato nella canonica di Stia, nell'aprile del \n1054, per il quale il conte Guido del fu Conte Alberto \ndonò alla chiesa di S. Maria di Sprugnano, fra le varie \nsostanze, un pezzo di terra con case poste infra casale \ncastello Castagnajo . (ANNAL. CAMALD.) \nAnche il Castel Castagnajo risentì i tristi effetti della \nbattaglia di Montaperto. Stantechè i Ghibellini dopo \nquella vittoria andarono per lo contado a devastare casali \ne edifizi dei Guelfi, fra i quali furono le torri e case di \nCastel Castagnajo con i mulini sull'Arno attinenti al conte \nGuido figlio del conte Tegrimo signore di Porciano, come \nseguace di parte Guelfa. – (P. ILDEFONSO. Delizia degli \neruditi toscani, T. VIII) \nDi qual piccola entità fosse questo castello si può dedurre \nda una convenzione fatta nel 1251 dal Conte Gu ido \nGuerra con i suoi vassalli di Campo Lombardo, per la \nquale obbligò due di quegli uomini a guardare in tempo di \nguerra notte e giorno il cassero o torre di Castel \nCastagnajo. – Il casale con la soppressa parrocchia di S. \nMichele di Pratiglione, di padronato dei conti Guidi, \nerano compresi nella corte e distretto di Castel \nCastagnajo, la cui popolazione attualmente è di 156 \nabitanti.",
    "original_title": "CASTA GNAJO (CASTEL)",
    "byte_offset": 2380504
  },
  {
    "context": "in Val di Serchio.",
    "title": "CASTAGNANA",
    "body": "Borgata sul torrente \nCorsonna nel popolo, Comunità Giurisdizione e circa un \nmiglio a settentrione di Barga, Diocesi e Compartimento \ndi Pisa.",
    "original_title": "CASTAGNANA",
    "byte_offset": 2382232
  },
  {
    "context": "(Castanaria) in Romagna.",
    "title": "CASTAGNARA",
    "body": "Casale con \nparrocchia (S. Pietro) nel piviere di S. Savino, Comunità \nGiurisdizione e quasi 2 miglia a scirocco di Modigliana, \nDiocesi di Faenza, Compartimento di Firenze. \nÈ posto nel valloncello del torrente Ivola con una \npopolazione di 152 abitanti.",
    "original_title": "CASTAGNARA",
    "byte_offset": 2382412
  },
  {
    "context": "",
    "title": "CASTAGNAJO (PIAN)",
    "body": "– Vedere PIAN CASTAGNAJO. \n \n\n \nCASTAGNETA (VILLA DI)\nnella Valle del Bisenzio.\nÈ uno dei piccoli casali del popolo di S. Ippolito, detto la \nVilla di Castagneto, nella Comunità Giurisdizione e un \nmiglio a libeccio di Mercatale di Vernio, Diocesi di \nPistoja, Compartimento di Firenze. \nTrovasi sulla destra del Bisenzio di Cantagallo in mezzo \nalle selve di castagno, donde ebbe il nome di Castagneta.",
    "original_title": "CASTAGNAJO (PIAN)",
    "byte_offset": 2382711
  },
  {
    "context": "nel Valle del Paglia.",
    "title": "CASTAGNETA (VILLA DI)",
    "body": "Vico nel popolo di S. Valentino fra Castellottieri e Sorano, alla \nquale Comunità e Giurisdizione appartiene, Diocesi di \nSovana, Compartimento di Grosseto.",
    "original_title": "CASTAGNETA (VILLA DI)",
    "byte_offset": 2382765
  },
  {
    "context": "nella Maremma Massetana.",
    "title": "CASTAGNETO DELLA GHERARDESCA",
    "body": "Grosso e popoloso Castello cui \nfanno corona nuovi sobborghi con pieve (S. Lorenzo) e \nresidenza di un Podestà, capoluogo della Comunità della \nGherardesca nel Vicariato Regio di Campiglia, Diocesi di \nMassa marittima, Compartimento di Pisa. \nRisiede sopra un elevato risalto di collina che si dirama \ndagli sproni meridionali dei monti della Gherardesca, \nriparato a levante dalla superiore giogana dei monti di \nCampiglia, di Sassetta e del Poggio al Pruno, mentre a \nostro e a ponente ha libera la veduta del subiacente mare. \nÈ posto nel grado 28° 16’di longitudine e 43° 9’8\" di \nlatitudine, 9 miglia toscane a settentrione di Campiglia, \n18 a settentrione-grecale di Piombino, 32 a ponente-\nmaestro di Massa marittima, 45 a ostro di Pisa. Non vi è \nduopo domandare dell'origine del suo nome, antico forse \nquanto le selve di castagni che ne rivestivano il suolo \nprima che a quell'albero sottentrassero con la vigna e con \nl'olivo più ricchi prodotti. \nFu antica signoria, più che feudo, dei conti della \nGherardesca, dei quali è il palazzo baronale nel luogo \ndell'antico cassero, situato nel punto più eminente del \ncolle. Ma quelle fortificazioni cambiarono faccia al pari \ndell'età, essendo state convertite in pacifica abitazione, \nmentre i suoi sotterranei, da oscure casematte, e da orribili \nprigioni si ridussero in comodi e grandiosi annessi per uso \ndi una estesa tenuta agraria di quella illustre prosapia \nlongobarda. \nUna lapida sussistente tuttora in una parete del palazzo \nindica, che la torre di quel castello fu costruita nel 1345 \nda Lorenzo figlio di Duccio conte di Castagneto. Un \nmiglio a settentrione di Castagneto vi è la collina di \nSegalari diligentemente coltivata a vigne e olivi con \nordine simmetrico disposti. \nSul culmine del poggio, che a Segalari e a Castagneto fa \nspalliera, esistono gli avanzi di un fortilizio in forma di \ntorrione, diversi brani di mura castellane e una grossa \nfabbrica contigua alla torre, che fu palazzo dei conti di \nSegalari della stessa consorteria di quelli di Castagneto, \nattualmente ridotta a casa colonica. \nSino dalla metà del secolo XII cominciò la linea dei conti \ndi Castagneto. Il primo dei quali si crede che fosse quel \nTancredi figlio di Ugo nominato insieme coi fratelli in \nuna lite promossa, nel 1161, contro i signori della \nGherardesca dall'abate di Monteverdi, ad oggetto di \nrivendicare alcuni boschi, e terreni lavorativi situati nel luogo denominato Orzale. Fu fatta causa davanti ai \nconsoli di Pisa, i quali nel dì 2 novembre di detto anno \nsentenziarono, che i conti dovessero restituire ai monaci \nle terre coltivate con più 32 soldi per la decima e per le \nspese della causa; e che restasse ai conti di Castagneto il \nlibero possesso del bosco dell'Orzale. La quale tenuta \nviene ivi designata in questi termini: \"tenet unum caput in \nsalice, aliud in mari, latus unum in monte Sassulino, et \nunum Aschianna, et idem latus in termino al Ginepro, \naliud latus in Piscina cava, etc.\". \nFra i nomi dei conti ivi rammentati trovasi quel Tedice di \nUgo che fu Potestà di Pisa nel 1186 e 1192, inviato nel \n1198 a Costantinopoli ambasciatore all'imperatore \nAlessio. (ARCH. dei CC. della GHERARDESCA) \nLa sopraindicata sentenza è una prova manifesta che sino \ndal secolo XII il castello e distretto di Castagneto era \nsotto la giurisdizione politica della Repubblica di Pisa, la \nquale abbracciava nel suo territorio tutto la Contea \nGherardesca, dove tenne un giusdicente; sino a che, nel \n1406, i conti di questa contrada furono ricevuti con tutti i \nloro castelli sotto l'accomandigia della Repubblica \nFiorentina, che li costituì suoi Vicari nei castelli di \nCasale, di Bibbona, di Bolgheri, di Donoratico, di \nCastagneto, e di altre minori ville e castelli; mentre li \nlasciava signori di quelle Maremme come per l'avanti col \nsolo onere del palio e di un contingente di soldati da \ninviarsi a Firenze nei casi di guerre. \nTali privilegi baronali si conservarono nella famiglia \nGherardesca sino all'anno 1749, epoca dell'abolizione dei \nfeudi Granducali. Successivamente con motu proprio del \n17 aprile 1776 fu investito del feudo di Castagneto il \nconte Cammillo della Gherardesca, con le riserve di alto \ndominio e di altre giurisdizioni politiche prescritte dalla \nlegge del 1749. Fra i privilegi del feudatario furono \nconservati quelli della rendita e locazione dei mulini, e \ndelle osterie possedute allora a metà con la Comunità di \nCastagneto; le fide dei bestiami e dei pascoli sopra i \npropri beni o sopra quelli presi a fitto dalla stessa \nComunità; il diritto di poter tagliare i boschi allodiali; \nl'escavazione dei marmi e di altri minerali nei fondi \npropri, e l'esenzione dalla gabella dei contratti. Castagneto \ngode di tiepido clima e vi si respira un'aria \nsufficientemente salubre nella calda stagione. Nè \nmancherebbe di acque leggerissime e perenni, potendone \nottenere dalle sorgenti che scaturiscono negli allodiali del \nconte Guido Alberto della Gherardesca, alla quale \nprovvidenza economica la magistratura civica e l'animo \nbenefico del conte facilmente rivolgeranno le loro cure. \nLa Comunità mantiene in Castagneto un medico, un \nchirurgo e un maestro di scuola. \nN.B. Le notizie statistiche saranno riportate dal Articolo \nGHERARDESCA Comunità. Qual progresso abbia fatto \nquesto popolo si può dedurre dall'aumento vistosissimo \ndella sua popolazione. La pieve di S. Lorenzo a \nCastagneto nell'anno 1551 contava 462 abitanti; mentre \nnel 1833 vi si trovavano 1860 abitanti.",
    "original_title": "CASTAGNETO DELLA GHERARDESCA",
    "byte_offset": 2383354
  },
  {
    "context": "(Castagnitum) nel Val d'Arno superiore.",
    "title": "CASTAGNETO DELL'INCISA",
    "body": "Casale con parrocchia (S. Cerbone) nel \npiviere dell'Incisa, già di S. Vito a Schergnano, Comunità \nGiurisdizione e 5 miglia a maestro di Figline, Diocesi di \nFiesole, Compartimento di Firenze. Risiede sulla costa dei \npoggi che da Montescalari distendonsi verso settentrione \ne separano la valle dell'Arno per la lunga e tortuosa gola \ndi Rignano dalla vallecola dell'Ema. (ERRATA : Nel 1 \nfebbrajo del 1099) Nel 1 febbrajo del 1097 in questo \ncasale fu rogato un istrumento di vendita di beni posti alla \nDocciola, e a Favale, nei pivieri dell'Incisa e di Cintoja. \n(CAMICI, Dei March. di Toscana.) La parrocchia di S. \nCerbone a Castagneto conta 60 abitanti.",
    "original_title": "CASTAGNETO DELL'INCISA",
    "byte_offset": 2388956
  },
  {
    "context": "in Val di Magra. ",
    "title": "CASTAGNETO, o CASTAGNETOLI",
    "body": "Villaggio con parrocchia (S. Simone) nella Comunità e \nmiglia toscane (ERRATA: 1 e 1/2) 2 e 1/2 a settentrione di \nMulazzo, Giurisdizione di Tresana, Diocesi di Massa \nducale, già di Luni-Sarzana, Ducato di Modena. \nFu uno dei feudi dei marchesi Malaspina di Mulazzo del \nramo di Casteoli; estinto il quale, nel 1757, Castagnetoli \nritornò ai marchesi di Mulazzo. Una frazione di questa \ncura, consistente in una villa di circa 20 abitanti, \ndenominata Sirolo, entra nella Comunità e Giurisdizione \ndi Pontremoli. La parrocchia di Castagnetoli ha 286 \nabitanti.",
    "original_title": "CASTAGNETO, o CASTAGNETOLI",
    "byte_offset": 2389691
  },
  {
    "context": "nella Valle del Montone.",
    "title": "CASTAGNETO",
    "body": "Casale con \nparrocchia (S. Pietro in Castagneto) nella Comunità e \nquasi un miglio a libeccio di Portico, Giurisdizione della \nRocca S. Casciano, Diocesi di Bertinoro, Co mpartimento \ndi Firenze. Risiede in valle presso la ripa destra del fiume \nMontone, e la strada maestra di Romagna. \nFu una delle chiese di padronato della Badia di S. \nBenedetto in Alpi confermatagli dal pontefice Callisto II \ncon privilegio del 13 aprile 1124. La parrocchia di S. \nPietro a Castagneto ha 78 abitanti.",
    "original_title": "CASTAGNETO",
    "byte_offset": 2383354
  },
  {
    "context": "in Val di Sieve.",
    "title": "CASTAGNETO (VILLA DI)",
    "body": "Casale che \nporta il nome di Villa nel popolo di S. Giorgio a \nPetrognano, Comunità e circa 2 miglia a settentrione di \nSan Godenzo, Giurisdizione di Dicomano, Diocesi di \nFiesole, Compartimento di Firenze. Risiede sul fianco \nmeridionale dell'Appennino di S. Maria dell'Eremo presso \nla nuova strada Regia che guida in Romagna. \nLa villa di Castagneto formava uno dei Comunelli di San \nGodenzo e contava nel 1551, senza Petrognano, 210 \nabitanti.",
    "original_title": "CASTAGNETO (VILLA DI)",
    "byte_offset": 2390842
  },
  {
    "context": "",
    "title": "CASTAGNO ARETINO",
    "body": "– Vedere CASTAGNOLI di GAJOLE.",
    "original_title": "CASTAGNO ARETINO",
    "byte_offset": 2391335
  },
  {
    "context": "",
    "title": "CASTAGNO presso Firenze",
    "body": "– Vedere BADIA di MONTE ULIVETO presso Firenze.",
    "original_title": "CASTAGNO presso Firenze",
    "byte_offset": 2391392
  },
  {
    "context": "",
    "title": "CASTAGNO sul Monte Cornocchio",
    "body": "Villa signorile dei \nmarchesi Capponi, e antica Mansione, o albergo nel \npopolo di Camporbiano, sulla strada Regia volterrana \npresso al trivio da dove si diramano tre strade, una per \nVolterra, l'altra per S. Vivaldo e la terza per Castel fiorentino. È nel punto dove si toccano tre Valli: quella \ndell'Elsa per le vallecole dei due Casciani; la Valle \ndell'Evola, che sotto l'osteria del Castagno incomincia, e \nla Valle dell'Era mediante il vallone del torrente \nCapriggine. È presso questo punto geografico dove \nconfinavano tre antichi contadi, voglio dire, dei Comuni \ndi Pisa, di Firenze e di Volterra, là dove, nel 1308, alla \npresenza dei delegati delle tre Repubbliche si fissarono i \ntermini territoriali fra il distretto di Volterra e quello di \nSan Gimignano. – Vedere CAMPORBIANO. \nUn buon affresco di un Ecce Homo, esistente nel \ntabernacolo sul trivio del Castagno, ha fatto supporre a \nqualcuno, che potesse essere opera di Andrea del \nCastagno, credendolo indigeno di questa contrada \npiuttosto che del Castagno di Val di Sieve.",
    "original_title": "CASTAGNO sul Monte Cornocchio",
    "byte_offset": 2391473
  },
  {
    "context": "",
    "title": "CASTAGNO nella Valle dell'Ombrone pistojese",
    "body": "nel popolo di Piteccio, Comunità della Porta al Borgo, \nGiurisdizione Diocesi e 6 miglia a settentrione di Pistoja, \nCompartimento di Firenze. \nRisiede in costa sulla ripa sinistra del fiume Ombrone, \nlungo l'antica strada che varca la montagna pistojese fra le \nsorgenti dell'Ombrone e della Limentra.",
    "original_title": "CASTAGNO nella Valle dell'Ombrone pistojese",
    "byte_offset": 2392572
  },
  {
    "context": "",
    "title": "CASTAGNO presso l'Ossaja in Val di Chiana",
    "body": "Villa con \noratorio che fu dei Serangeli, poi dei Luparelli nella cura \ndi S. Cristofano all'Ossaia, nella Giurisdizione Diocesi e \ncirca miglia 3 e 1/2 di Cortona, Compartimento di \nArezzo.",
    "original_title": "CASTAGNO presso l'Ossaja in Val di Chiana",
    "byte_offset": 2392927
  },
  {
    "context": "",
    "title": "CASTAGNO nel Terzo delle Masse di Siena",
    "body": "Villa dove \nfu la chiesa di S. Maria Maddalena al Castagno  nella \nparrocchia di S. Marcellino a Vopini, 2 miglia a \nsettentrione di Siena, poco lungi da Mont'Arioso e un \nmiglio da Fonte Becci. \nSi trova menzione di questo luogo nelle carte della Badia \ndi Passignano sotto gli anni 948 (settembre) 1016 (luglio) \n1075 (gennajo) e 1082 (giugno).",
    "original_title": "CASTAGNO nel Terzo delle Masse di Siena",
    "byte_offset": 2393166
  },
  {
    "context": "",
    "title": "CASTAGNO in Val di Sieve",
    "body": "Casale già castello di cui \nporta il titolo la parrocchia di S. Martino al Castagno nel \npiviere di S. Babila o S. Bavello, Comunità di San \nGodenzo, da cui trovasi circa 2 miglia a scirocco, \nGiurisdizione di Dicomano, Diocesi di Fiesole \nCompartimento, di Firenze. \nRisiede sul dorso della Falterona presso le sorgenti del \ntorrente di San Godenzo , sull'antica via che per la \nmontagna suddetta entra nel Casentino per Capo d'Arno e \nPorciano. \nFu uno dei castelli dei conti Guidi, che tenevano guardato \nquesto punto importante dell'Appennino presso dove \nvengono a chiudersi quattro Valli; cioè, quella del \nMontone e del Rabbi dalla parte di Romagna; le Valli \ndell'Arno e della Sieve dalla parte di Toscana. \nPossedeva la rocca del Castagno il Conte Guidi \nDomestico figlio conte del Tegrimo di Modigliana, \nquando nel 1356 la vendè al Comune di Firenze insieme \ncon Monte dell'Onda e con Scrignano, casali situati nel \ndistretto della parrocchia del Castagno. \nContemporaneamente alla stessa vendita il conte di \nBattifolle alienava le ville di Rincine e di Fornace poste \nsull'opposto fianco della Falterona, il tutto per una \nvalutazione di 2650 fiorini d'oro. Nel secolo XV trasse col \nnome i natali da questo tristo luogo un più tristo sebbene \nabile pittore, Andrea del Castagno, che assassinò a \ntradimento il suo maestro, dopo averlo indotto a \nparteciparli il segreto del dipingere a olio. \nLa parrocchia di S. Martino al Castagno ha 488 abitanti.",
    "original_title": "CASTAGNO in Val di Sieve",
    "byte_offset": 2393559
  },
  {
    "context": "nel Chianti.",
    "title": "CASTAGNOLI o CASTAGNOLO DELLA CASTELLINA",
    "body": "Vico ch'ebbe cura (S. Lucia) \nannesso al popolo di S. Niccolò a Sterzi sul fianco \noccidentale dei monti del Chianti che acquapendono nella \nValle dell'Elsa; nella Comunità e circa miglia 1 e 1/2 a \nponente della Castellina, Giurisdizione di Radda, Diocesi \ndi Colle, già di Firenze, Compartimento di Siena. \nÈ rammentato nella dotazione fatta nel 998 dal G. C. Ugo \nalla Badia di Poggibonsi, al cui piviere appartenne la \nchiesa di S. Lucia al Castagnolo, innanzi che fosse eretta \nin cattedrale la chiesa di Colle.",
    "original_title": "CASTAGNOLI o CASTAGNOLO DELLA",
    "byte_offset": 2395061
  },
  {
    "context": "nel Chianti alto in Val d'Arbia.",
    "title": "CASTAGNOLI DI GAJOLE",
    "body": "– Casale con cura (SS. Pietro e Martino) alla \nsinistra del torrente Marsellone nel piviere di S. \nMarcellino, Comunità e circa 2 miglia a ostro-scirocco di \nGajole, Giurisdizione di Radda, Diocesi di Arezzo, \nCompartimento di Siena. \nA questo luogo probabilmente riferire doveva la \nconvenzione fissata nel giugno del 1203 nella pieve di \nPoggibonsi fra gli Arbitri delle Repubbliche di Firenze e \ndi Siena rapporto alle demarcazioni dei confini politici fra \ni due territori; dove è designato, come un termine del \nChianti alto, il Castagno Aretino , (detto forse Aretino per \nessere sul confine della sua Diocesi). \"Et a Castagno \nAretino usque ad hospitale prope loco qui dicitur \nMonteregi, hospitale remanente ex parte Senensi ad \npedem Montis Luci de Berardengis.\" etc. (LAMI, Mon. \nEccl. Flor. T. IV). \nNel distretto di Castagnoli esistevano due chiese (S. \nMartino e S. Pietro) da lunga età riunite in una sola cura \ndi data alternante fra i Ricasoli, Nicolai, e Governo. La \nparrocchia de'SS. Pietro e Martino a Castagnoli conta 278 \nabitanti.",
    "original_title": "CASTAGNOLI DI GAJOLE",
    "byte_offset": 2395642
  },
  {
    "context": "nel Val d'Arno fiorentino.",
    "title": "CASTAGNOLO della Lastra a Signa",
    "body": "– Contrada che diede il titolo a due popoli (S. \nAndrea e S. Maria) nel piviere di Settimo, Comunità \nGiurisdizione e circa un miglio a levante-scirocco della \nLastra a Signa, Diocesi e Compartimento di Firenze. \nEbbero podere in Castagnolo i conti Cadolingi fondatori \ndella Badia a Settimo, e dell'Asceterio di Mantignano: fra \nle carte dei quali luoghi pii si trova fatta menzione di \nquesto Castagnolo sino dal 1037, come pure dell'unione \ndella cura di S. Maria di Castagnolo e quella di S. Andrea \ndello stesso luogo, accaduta nell'anno 1357. (ARCH. \nDIPL. FIOR. Carte di Cestello e di Bonifazio) \nS. Maria a Castagnolo conta 153 abitanti.  ",
    "original_title": "CASTAGNOLO della Lastra a Signa",
    "byte_offset": 2396762
  },
  {
    "context": "già CASTANIOLA in Val di Sieve.",
    "title": "CASTAGNOLO o CASTAGNORI del Mugello",
    "body": "Villa che fu in origine degli \nUbaldini, poi dei Medici con cappella (SS. Miniato e \nLucia) tuttora esistente nel popolo della pieve di Fagna, \nComunità Giurisdizione e circa 2 miglia a settentrione di \nScarperia, Diocesi e Compartimento di Firenze. \nDei figli di Azzo degli Ubaldini signori di Castagnola  in \nMugello, come feudatari della chiesa di Fiesole, fanno \ncommemorazione le bolle pontificie di Pasquale II e \nInnocenzo II ai vescovi Fiesolani.",
    "original_title": "CASTAGNOLO o CASTAGNORI già CASTANIOLA del",
    "byte_offset": 2397485
  },
  {
    "context": "in Val di Serchio,",
    "title": "CASTAGNOLO di Nozzano",
    "body": "nella Comunità Giurisdizione Diocesi e Ducato di Lucca, da \ncui Nozzano é circa 4 miglia a ponente. \nTre Casali, spettanti al territorio Lucchese sono designati \ncol nome di Castagnolo, di Castagnori e di Castagnuola ; \nil Castagnolo di Nozzano oggi perduto, il Castagnori \ndella Freddana tuttora esistente, e il Castagnuola di \nMinucciano in Garfagnana. – A quale di questi tre \nriferischino alcune antiche carte della chiesa di Lucca, \nnelle quali si fa menzione di un Castagnuolo \n(Castaneolum) sino dall'anno 779, e di nuovo nell'anno \n880, è difficile determinare. \nIl Castagnolo di Nozzano più precisamente trovasi \nrammentato in un istrumento dello stesso archivio, \nall'anno 969. È un atto di enfiteusi di terreni dati dal \nvescovo di Lucca ai nobili Rolandinghi di Loppia e \nCorvaia. Fu forse in questo stesso Castagnolo dove quei \nCattani eressero un fortilizio, che, al dire dell'Annalista \nTolomeo, i Lucchesi nell'anno 1100 assalirono e sino ai \nfondamenti diroccarono.",
    "original_title": "CASTAGNOLO di Nozzano",
    "byte_offset": 2398016
  },
  {
    "context": "",
    "title": "CASTAGNOLO nella pianura pisana",
    "body": "Nome di una Imperiale e Regia Bandita che va unita a quella di \nColtano fra Pisa e i ponti di Stagno. – Appartengono alla \nBandita di Castagnolo le praterie alla sinistra del fosso \nde'Navicelli; a partire dal Caterattino  dello Scolo di Pisa \nsino alla confluenza di Fossa chiara . – Vedere  \nBANDITA.",
    "original_title": "CASTAGNOLO nella pianura pisana",
    "byte_offset": 2399053
  },
  {
    "context": "già CASTAGNORE sulla Freddana nella Valle del Serchio.",
    "title": "CASTAGNORI",
    "body": "Casale con parrocchia (S. \nTommaso) filiale della pieve di S. Stefano alla Torre, \nComunità Giurisdizione Diocesi e Ducato di Lucca. \nEsiste alla base dei poggi che contornano dal lato destro la \nvallecola della Freddana, presso il qual torrente avvi la \nchiesa parrocchiale di Castagnori, quasi 5 miglia a \nmaestro di Lucca. \nS. Tommaso a Cvastagnori ha 137 abitanti.",
    "original_title": "CASTAGNORI",
    "byte_offset": 2399399
  },
  {
    "context": "in Garfagnana. ",
    "title": "CASTAGNUOLA DI MINUCCIANO",
    "body": "Casale con chiesa succursale di Minucciano, nella cui \nComunità e Giurisdizione è compreso, Diocesi di Luni-\nSarzana, Ducato di Lucca. \nÈ posto fra le rupi marmoree che attraversano l'alveo del \nSerchio Minuccianese, nella ripa destra del quale esiste la \n\nparrocchia di Castagnuola, che fa 91 abitanti.",
    "original_title": "CASTAGNUOLA DI MINUCCIANO",
    "byte_offset": 2399843
  },
  {
    "context": "sul Montamiata.",
    "title": "CASTAGNUOLO (POGGIO DEL)",
    "body": "Da questo poggio ebbe probabilmente il nomignolo una \ndiruta cappella di S. Cassiano di Castagnuolo o di \nCastagneto, che fu giurisdizione dell'Eremo di S. \nBenedetto del Vivo, confermata insieme con la chiesa di \nS. Flora a Noceto da una sentenza di arbitri, nel 6 \nsettembre 1292. (ANNAL. CAMALD.) – Vedere  \nCASTEL DEL PIANO Comunità.",
    "original_title": "CASTAGNUOLO (POGGIO DEL)",
    "byte_offset": 2400197
  },
  {
    "context": "",
    "title": "CASTELANSELMI",
    "body": "– Vedere CASTELL’ANSELMI.",
    "original_title": "CASTELANSELMI",
    "byte_offset": 2400585
  },
  {
    "context": "",
    "title": "CASTELAZARA",
    "body": "– Vedere CASTELL’AZZARA.",
    "original_title": "CASTELAZARA",
    "byte_offset": 2400635
  },
  {
    "context": "nella Valle del Savio in Romagna. ",
    "title": "CASTEL BENEDETTO",
    "body": "– Vedere BENEDETTO (CASTEL), e FONTECHIUSI.",
    "original_title": "CASTEL BENEDETTO",
    "byte_offset": 2400682
  },
  {
    "context": "",
    "title": "CASTEL BENSI, o BERSI",
    "body": "– Vedere BERSI (CASTEL NUOVO).",
    "original_title": "CASTEL BENSI, o BERSI",
    "byte_offset": 2400786
  },
  {
    "context": "",
    "title": "CASTEL BONIZI",
    "body": "– Vedere BONIZI e MARTURI (POGGIO), POGGIBONSI e BONSI (CASTEL).",
    "original_title": "CASTEL BONIZI",
    "byte_offset": 2400848
  },
  {
    "context": "in Val di Greve.",
    "title": "CASTEL BONSI",
    "body": "– Vedere BONSI (CASTEL).",
    "original_title": "CASTEL BONSI",
    "byte_offset": 2400937
  },
  {
    "context": "nel Val d’Arno inferiore.",
    "title": "CASTEL DEL BOSCO",
    "body": "– Vedere BOSCO (CASTEL del).",
    "original_title": "CASTEL DEL BOSCO",
    "byte_offset": 2401000
  },
  {
    "context": "(Castrum Bajorum).",
    "title": "CASTEL di BOVINO, o d’ALBOINO",
    "body": "– Vedere ALBOINO.",
    "original_title": "CASTEL di BOVINO, o d’ALBOINO",
    "byte_offset": 2401082
  },
  {
    "context": "nel Casentino.",
    "title": "CASTEL CASTAGNAJO",
    "body": "– Vedere CASTAGNAJO (CASTEL).",
    "original_title": "CASTEL CASTAGNAJO",
    "byte_offset": 2401159
  },
  {
    "context": "",
    "title": "CASTEL DELL'ALPE o DELL'ALPI",
    "body": "Due castelli situati \nsul dorso dell'Appennino di Romagna ebbero questo \nnome: uno presso alla vetta della Falterona, donde la \nValle del Rabbi si dischiude, è compreso nella Comunità \ndi Premilcuore, esistente tuttora con parrocchia; l'altro \npresso alla cima del Bastione del Trivio alle sorgenti del \nSavio. \nQuest'ultimo castello da lungo tempo ridotto a castellare, \nsiccome ora si appella, è situato sul confine meridionale \ndella Comunità di Bagno. Esso è rammentato nella storia, \nspecialmente allora che i Fiorentini lo tolsero ai conti \nGuidi di Bagno (anno 1404), e poi lo cederono con tutto il \ndistretto di Bagno (nel 1406) a Giovanni Ga mbacorti. –  \nDel Castel dell'Alpi di Premilcuore si è fatta già parole all'Articolo ALPE (CASTEL dell').",
    "original_title": "CASTEL DELL'ALPE o DELL'ALPI",
    "byte_offset": 2401230
  },
  {
    "context": "in Val di Magra.",
    "title": "CASTEL DELL’AQUILA",
    "body": "– Vedere AQUILA di GRAGNOLA.",
    "original_title": "CASTEL DELL’AQUILA",
    "byte_offset": 2402041
  },
  {
    "context": "",
    "title": "CASTEL DELL’ARCIVESCOVO",
    "body": "– Vedere CALCI.",
    "original_title": "CASTEL DELL’ARCIVESCOVO",
    "byte_offset": 2402117
  },
  {
    "context": "in Val di Magra.",
    "title": "CASTEL D’ARZENZIO",
    "body": "– Vedere ARZENGIO o CASTEL d’ARZENZIO.",
    "original_title": "CASTEL D’ARZENZIO",
    "byte_offset": 2402167
  },
  {
    "context": "in Val d’Ombrone pistojese. ",
    "title": "CASTEL DE’BARONCELLI",
    "body": "– Vedere BARONCELLI (CASTEL de’).",
    "original_title": "CASTEL DE’BARONCELLI",
    "byte_offset": 2402254
  },
  {
    "context": "in Val d’Ombrone pistojese. ",
    "title": "CASTEL DE’BARONTINI",
    "body": "– Vedere BARONTINI (CASTEL de’).",
    "original_title": "CASTEL DE’BARONTINI",
    "byte_offset": 2402351
  },
  {
    "context": "",
    "title": "CASTEL di CECINA",
    "body": "– Vedere CECINA castello.",
    "original_title": "CASTEL di CECINA",
    "byte_offset": 2402446
  },
  {
    "context": "in Val d’Elsa. ",
    "title": "CASTEL di CEPPARELLO",
    "body": "– Vedere CEPPARELLO.",
    "original_title": "CASTEL di CEPPARELLO",
    "byte_offset": 2402498
  },
  {
    "context": "",
    "title": "CASTEL del CERUGLIO",
    "body": "– Vedere MONTE CARLO.",
    "original_title": "CASTEL del CERUGLIO",
    "byte_offset": 2402566
  },
  {
    "context": "in Val d’Ombrone pistojese.",
    "title": "CASTEL del CIREGLIO",
    "body": "– Vedere CIREGLIO.",
    "original_title": "CASTEL del CIREGLIO",
    "byte_offset": 2402616
  },
  {
    "context": "nella Valle del Tredozio in Romagna.",
    "title": "CASTEL DI COLLINA",
    "body": "– Vedere CASTELLO (S. MARIA in).",
    "original_title": "CASTEL DI COLLINA",
    "byte_offset": 2402693
  },
  {
    "context": "",
    "title": "CASTEL di CORNIA",
    "body": "– Vedere CORNIA castello.",
    "original_title": "CASTEL di CORNIA",
    "byte_offset": 2402789
  },
  {
    "context": "in Val d’Ombrone pistojese.",
    "title": "CASTEL DE’FABBRI",
    "body": "– Vedere FERRUCCIA.",
    "original_title": "CASTEL DE’FABBRI",
    "byte_offset": 2402840
  },
  {
    "context": "",
    "title": "CASTEL della FAGGIUOLA",
    "body": "– Vedere FAGGIUOLA nella Valle del Savio.",
    "original_title": "CASTEL della FAGGIUOLA",
    "byte_offset": 2402917
  },
  {
    "context": "(Castrum Faolfi) in Val d'Era.",
    "title": "CASTEL FALFI",
    "body": "Castello con parrocchia plebana (S. Floriano) nella Comunità \nGiurisdizione e circa 3 miglia a ponente di Montajone, \nDiocesi di Volterra, Compartimento di Firenze. \nRisiede sulla cresta di un poggio quasi isolato dai fossi \nche lo fiancheggiano, e donde traggono origine i torrenti \nRoglio e Carfalo tributari dell'Era; mentre non molto \nlungi di là si apre il vallone dell'Evola. \nQuesto castello sino dal secolo VIII portava il nome \nlongobardo del suo proprietario, (probabilmente degli \nantichi signori della Gherardesca); avvegnachè il \n\nfondatore della badia di Monteverdi in Maremma, nel \n754, assegnò a quel luogo pio la sua parte della corte di \nCastel Faolfi . Nel 1139 (23 gennajo) un conte Ranieri \ncedè per cento lire a Adimaro Adimari vescovo di \nVolterra tuttociò che possedeva in questa stessa corte e \ncastello, come in quelli di Vignale, di Legoli, di Ghizzano, \ndi Laiatico, nelle ville di Celle, di S. Ottaviano e di S. \nVittore. Per effetto del quale acquisto fu confermata da \nArrigo VI, nel 1186, la metà del castello medesimo ai \nvescovi Volterrani, i quali avevano già donato alla badia \ndi Carisio sul Roglio  una parte dei possessi di Castel Falfi \ne di altri vicini casali. – Vedere BADIA DI CARISIO. \nCastel Falfi conta anch'esso i suoi fasti nei piccoli fatti \nmarziali che avvennero fra i Pisani e i Sanminiatesi \ndurante i secoli XIII e XIV; poichè fino a Castel Falfi, o \npoco più oltre si estendeva la giurisdizione politica della \nRepubblica di Pisa, che dominò e tenne presidio nella \nrocca di Castel Falfi sino al 1370, quando i Fiorentini \nprestarono denari ai Sanminiatesi per riavere dai Pisani il \ncastello e distretto di Castel Falfi, con rilasciare la rocca a \ntitolo di pegno in custodia alla Repubblica fiorentina. \nNel 1554, di giugno, Castel Falfi fu combattuto e \nsaccheggiato dalle genti di Piero Strozzi, mentre dal \nSenese per Val d'Elsa facevano scorrerie sul territorio \nPisano. (AMMIR. Istor. fior.) \nLa pieve di Castel Falfi nel secolo XIII aveva per \nsuffraganee 13 cappelle, sotto i seguenti nomignoli: 1. \nchiesa d'Impignano; 2. di Paterno; 3. di S. Mostiola (data \npoi alla pieve di Fabbrica); 4. di Vignale; 5. di Monti; 6. \ndi Camporena; 7. di Piaggia; 8. di Collelungo ; 9. di \nTonda; 10. di Suvera ; 11. di Ceddri; 12. della SS. \nAnnunziata; 13. di S. Maria Assunta; oltre l'ospedale di S. \nCroce di Tonda. \nAttualmente la pieve di Castel Falfi ha sotto di sè quattro \nparrocchie; cioè: S. Bartolommeo a Vignale; S. Niccolò a \nTonda; S. Pietro a Sughera ; e S. Giorgio a Ceddri. \nLa popolazione di Castel Falfi conta 468 abitanti.",
    "original_title": "CASTEL FALFI",
    "byte_offset": 2402992
  },
  {
    "context": "nella Maremma grossetana.",
    "title": "CASTEL del FANGO, o della BADIOLA al FANGO",
    "body": "– Nell'isola del lago Prelio, ora di \nCastiglione della Pescaia, rammentato da Cicerone per la \nprepotenza usata dal senatore Clodio contro Pacuvio \ncavaliere romano, a cui apparteneva una casa di piacere \nsituata in quest'isola, sorse coll'andare dei tempi un \ncastello e una badia, quando già gl'interramenti del \ncircostante suolo avevano cangiato in penisola \nquell'ameno poggetto, e in palustre fangosa laguna il \ncircostante lago. \nDella badiola al Fango si è fatta menzione al suo articolo \ndove trovasi pure accennata l'esistenza di un castello con \ntorre, che fu sotto il dominio dei pisani nei primi secoli \ndopo il mille, mentre che la gronda del padule con \nBuriano e Castiglione della Pescaia costituivano dal lato \nmeridionale i punti di frontiera orientale del contado e \ndistretto della Repubblica pisana. I ruderi del Castel del \nFango furono di recente rintracciati, dopo che l'Augusto \nregnante fece acquistare per conto proprio il poggetto \ndella Badiola al Fango , il quale sembra destinato a \ndivenire un luogo di delizie, tosto che sarà compita l'opera \nportentosa del bonificamento di quella vasta e ubertosa \npianura.  ",
    "original_title": "CASTEL del FANGO , o della BADIOLA al FANGO",
    "byte_offset": 2405653
  },
  {
    "context": "(Castrum Plani) in Val d'Orcia. ",
    "title": "CASTEL DEL PIANO",
    "body": "Terra formata da un vecchio castello e da un moderno \nborgo pianeggiante, il meglio fabbricato tra quelli del \nMonte Amiata, capoluogo di Comunità e di potesteria nel \nVicariato Regio di Arcidosso con pieve nella Diocesi di \nMontalcino, già di Chiusi, Compartimento di Grosseto. \nRisiede nel lato occidentale del pianoro, sopra il quale \ntrovasi sollevata la gran massa di peperino (trachite) che \ncostituisce intorno a un cerchio di circa 30 miglia \nl'immensa cupola del Monte Amiata. \nLa sua posizione geografica è fra il grado 29° 12’di \nlongitudine e 42° 54’di latitudine, 15 miglia a ostro di \nMontalcino, 24 a grecale di Grosseto, e 36 a settentrione-\nmaestro da Siena. \nIl pontefice Pio II, che passò qualche stagione nei \ncontorni del Monte Amiata, lasciò di Castel del Piano la \nseguente descrizione: \"Terra che per la bellezza del luogo, \nper la comodità della situazione, e per l'amenità del paese \npuò senza dubbio dirsi la prima fra tutte le altre del Monte \nAmiata. Irrigata da limpide fonti, che ne lambiscono le \nmura, in mezzo una fertile pianura contornata da ben \ncoltivate campagne, da alberi fruttiferi di tutte le stagioni, \ne da sempre verdi prati.\" (Pii II, Commentar.) \nTutto questo si diceva nel secolo XV quando Castel del \nPiano si limitava all'antico castelletto, che è la parte più \ntetra e la peggio fabbricata del paese; e innanzi che si \nedificassero nel borgo, a ostro del vecchio castello, molte \nbuone e bene architettate abitazioni con magnifiche \nchiese.  \nDalla posizione topografica di questa Terra in luogo \npianeggiante, sembra che traesse il nome di Piano, \nquantunque il suo piano esista a 1140 braccia sopra il \nlivello del Mediterraneo. La Terra è distinta in borgo e in \ncastello. Il borgo di forma bislunga, trovasi in sito quasi \naffatto piano. Esso consiste in una sola strada selciata, \nlarga e quasi diritta, fiancheggiata da abitazioni assai \nproprie, d'appresso e sotto alle quali scorre per doccia \ncopiosa sorgente di acqua potabile. \nIl castello, che è la parte più antica, giace all'estremità \nsettentrionale del borgo sull'orlo di un dirupo che Fondo \ndel Lupo si appella. È una congerie mal propria di casolari \ncontornati da un meschino recinto di mura. Lo \nattraversano quattro anguste strade fra loro parallele, oltre \ni piccoli traghetti. \nFu uno dei tanti castelletti posseduto dagli \nAldobrandeschi di Maremma, toccato alla linea dei conti \ndi S. Fiora, merc è il concordato delle divise fatte, nel \n1214, con l'altro ramo dei conti di Sovana, e poi fra i \ndiscendenti rinnovato nel 1272. Castel del Piano venne da \nquei dinasti alienato nel 1331 alla Repubblica di Siena per \nfiorini 8000. (ARCH. DIPL. SEN. Kaleffo dell'Assunta.) \nDella quale conquista fu conseguenza un'impresa militare \neseguita dal capitano di guerra Guido Riccio, potestà di \nSiena, che andò a oste nel 1331 contro gli Aldobrandeschi \ndel Montamiata, quando assediò il forte castello di \nArcidosso, posseduto in quel tempo da Arrigo, Guido e \nStefano dei conti di S. Fiora. (DEI, Cronac. senes.) \nNello stesso anno Vanni di Pucci castellano e castaldo per \nil Comune di Siena in Castel del Piano, ricevè da quei \nterrazzani il giuramento di sottomessione perpetua alla \nRepubblica Senese, alla quale subentrò nei diritti di \ndominio Cosimo I dei Medici dopo la resa di Montalcino, \ndove terminò nel 1557 l'esistenza politica di quella \nRepubblica. \nCastel del Piano governavasi nel civile coi propri statuti \nconfermati nel 1571. Fra i capitoli vi era questo: di dovere \nogni 10 anni fare l'estimo degli stabili, ossia di rinnovare \nil libro della Lira per la corte e distretto di Castel del \nPiano. \nUno dei più antichi estimi di questa Terra, esistente nelle \nRiformazioni di Siena, fu fatto nell'anno 1457. \nFra gli edifizi pubblici Castel del Piano conta il Pretorio, \nla loggia del mercato, la casa della Comunità, due fonti e \ndue grandi e ornate chiese, una detta delle Grazie; l'altra \ndell'Opera o della Madonna nuova. \nQuest'ultima, che può dirsi il più vasto tempio che esista \nnei contorni del Monte Amiata, tutta di pietra serena \nlavorata, e fu innalzata e compita nel secolo XVII. \nNella chiesa dell'Opera, detta della Madonna nuova, fu \ntrasportata nel 1787 la prepositura de'SS. Niccolò e Lucia. \nÈ ricca di stucchi e di marmi, fra i quali abbondano i \npeperini del luogo e i belli alabastri bianchi e variegati \nche somministra il vicino paese di Castelnuovo \ndell'Abbate. \nUna grandiosa torre di bel disegno tutta di pietra lavorata \nè stata di recente innalzata per uso di campanile quasi a \ncontatto della chiesa più moderna. \nDue parrocchie esistono in Castel del Piano, quella test è \nnominata, e la pieve arcipretura di S. Leonardo. Fu \nannessa a quest'ultima l'antica chiesa battesimale, la quale \nsotto il titolo di S. Giovanni Battista trovasi fuori del \npaese, dalla parte settentrionale in luogo detto Pieve \nvecchia; da dove furono traslocati col sacro fonte i diritti \ndella chiesa matrice, con l'onere di celebrare nella pieve \nvecchia la festa del titolare. \nLa stessa pieve continuò per più secoli a dipendere dalla \ndiocesi di Chiusi, mentre la parrocchia di S. Niccolò era \nstata data al vescovo di Montalcino. Tale promiscuità di \ndue diocesi dentro lo stesso paese fu tolta sul declinare del \nsecolo XVIII. \nVi sono varie altre chiese, parte delle quali dentro la Terra \ne parte nella campagna, cioè: quella dello Spedale della \nMisericordia; la compagnia di S. Giovanni decollato, \ndov'è un quadro dipinto da Francesco Vanni; la chiesa di \nS. Biagio, già dei monaci Amiatini, quella di S. Flora di \nNoceto, che fu dei camaldolensi del Vivo, e l'oratorio di S. \nGiuseppe, oltre di che sul confine fra Arcidosso e Castel \ndel Piano avvi un convento di Cappuccini. Castel del \nPiano fu patria di Giuseppe e di Antonio fratelli Nasini, \nfervidi pittori della scuola senese nel secolo XVII. Di \ncostà pure sortì i natali il valoroso capitano Tommaso \nCerboni, generale dell'Austria, morto nel 1629 alla \nbattaglia di Canneto presso Mantova. \nCastel del Piano con i subborghi ha una popolazione di \n2359 abitanti. \nComunità di Castel del Piano . – Il territorio di questa \nComunità abbraccia una gran porzione della parte \noccidentale del Monte Amiata, a partire dalla sua più \nelevata cima sino all'alveo del fiume Ente. Esso occupa \nuna superficie di 22061 quadrati agrari,  618 dei quali sono \npresi da corsi di acque e da strade. \nVi si trova una popolazione indigena di 4587 abitanti a ragione di 172 individui per ogni miglio quadrato di suolo \nimponibile. \nConfina con cinque Comunità. A libeccio e a ostro con \nquella di Arcidosso, a partire dalla confluenza nel torrente \nZancona del fosso Magliese, il qual fosso per breve \ncammino rimonta innanzi che per termini artificiali \ns'innoltri sul fianco meridionale del poggio detto alla \nMacchia, di quelli di monte Bendico  e di Monte Giovi . Al \ndi là dei quali trova il fiume Ente, corre lungo la sua \ndestra ripa nella direzione da settentrione a ostro sino ai \nborri di S. Polo e di Corniola, dove, lasciato l’Ente, volta \nla fronte a mezzogiorno attraversando la strada \nprovinciale alla clausura dei Cappuccini, per salire la \nmontagna lungo il fosso Chioca. Al Pianello della \nMontagnuola sopra il prato della Contessa  incontra la \nComunità di Santa Fiora, con la quale per piccolo spazio \ndal lato di ostro-scirocco confina lungo il crine del Monte \nAmiata sino al Corno di Bellaria. Ivi sottentra la \nComunità dell'Abbadia S. Salvadore, con la quale giunge \nnel più alto fastigio della montagna al Masso di \nMaremma. Costà piegando a levante riscende il monte per \nil fosso Putrido , lungo il quale incontra la Comunità di \nCastiglion d'Orcia; e passando di conserva con essa per la \nvia Tregginaia e per il poggio di Castagnuolo entra nel \ntorrente Vivo, che attraversa dopo averlo percorso per un \nquarto di miglio, dirigendosi nel borro di Confine e di là \nnel torrente Ansidonia, mediante il quale di fronte a \nsettentrione scende nel fiumicello Ente. A questa \nconfluenza cessano i confini con la Comunità di \nCastiglion d'Orcia, e subentra il territorio comunitativo di \nCinigiano, prima mediante l'alveo del fiume medesimo \nsino al confluente Zancona, e poi rimontando quest'ultimo \nsino a che ritrova allo sbocco del fosso Mogliese la \nComunità di Arcidosso. \nSono compresi nel descritto perimetro non solo il \ncapoluogo, che è situato presso al confine meridionale, \nma ancora i castelli di Seggiano e di Monte Giovi, noto \nquest'ultimo per aver dato i natali al famoso capitano \nBuoso Attendoli da Cutignola. \nLa contrada abbonda di acque perenni; fra le quali a \ngrecale il Vivo e a settentrione l'Ansedonia, a ponente la \nfiumana dell'Ente, a libeccio il Zancona, a ostro il Chioca \nne rasentano i confini: mentre dentro il torrente di Castel \ndel Piano nascono e precipitosi discendono dalla \nMontagna i torrenti Vetra , l'Ormina, il Bugnano, la Verna \ne il fosso de'Cani; i quali dopo essersi riuniti al Vivo \nvanno a gettarsi nell'Ente. \nLa fisica struttura del terreno spettante alla Comunità in \nquestione non è sempre uniforme; poichè le scogliere di \npeperino che cuoprono la parte superiore al pianoro del \nMontamiata, si trovano da questo lato fiancheggiate e \nquasi racchiuse fra due bande formate di rocce stratiformi, \ne specialmente di calcarea appenninica e di arenaria-\nmacigno. \nGià fu notato all'articolo ARCIDOSSO, che gli strati di \nmacigno (grés antico) alternanti talvolta con la calcarea \nalberese, con lo schisto argilloso e con la silice cornea, \napparivano nel fondo della valle solcata dall'Ente, fra la \nTerra di Arcidosso e quella di Castel del Piano. \nÈ sulla spianata de'Cappuccini, (quando incomincia il \nterritorio di quest'ultima Comunità) dove si perdono le \nrocce stratiformi coperte o interrotte dalle masse \ntrachitiche emerse di sotto al terreno Appenninico. Le \nquali masse volcaniche continuano a incontrarsi in tutta la \nlinea longitudinale del territorio in questione, a partire dai \nCappuccini per la sommità della montagna sino al Masso \ndi Maremma, e di là ritornando nel pianoro per il torrente \nBugna, o Bugnano, quasi miglia 2 a settentrione-grecale \ndi Castel del Piano. Sotto questa specie di triangolo \nisoscele, e al di là degli accennati confini sparisce il \nterreno volcanico, e tornano a vedersi la calcarea \ncompatta e l'arenaria, le quali rocce costituiscono la massa \nprincipale della vallecola dell'Ente. \nScendendo per la Costa da Castel del Piano nel fiume \nEnte, l'arenaria calcareo-micacea cambia la sua tinta \nnaturalmente grigia in color giallo -rossastro, mediante \nuna dose di ossido di ferro che vi si unisce; ed è costà, \ndove si scava quella terra bolare di color bruno-epatico \nsottostante alla gialla; l'una e l'altra adoprate nella pittura \nper eccellente terra d'ombra . \nNon molto lungi dalla cava di terra d'ombra  nascondesi \nfra i massi erratici di peperino una roccia feldspatica \nfatiscente (Kaolino) nota fra noi col nome di Agarico, o di \nFarina fossile. \nQuesto minerale infusibile e leggerissimo, che s'incontra \nin vari luoghi della montagna, e precipuamente sul \nconfine della gran massa trachitica, fu analizzato dal ch. \nGiovanni Fabbroni, il quale pubblicò nel tempo stesso un \nmetodo ingegnoso per ridurre quella farina fossile in \nmattoni galleggianti. \nLe sostanze predominanti di una tal roccia feldspatica \nsono, la silice e la magnesia con poca argilla. Essa serve \nanche per dare un bel pulimento ai metalli; al quale \noggetto si spedisce fuori via sotto il nome di Latte di \nLuna, quantunque affatto diversa nei suoi elementi dal \nLatte di Luna di commercio, che è un carbonato di calce \nimpiegato allo stesso uso. \nDallo sfacelo e decomposizione delle masse trachitiche si \nstaccano bene spesso, e isolati s'incontrano intorno alle \npiagge del segnalato pianoro, moltissimi pezzi sferoidali \ndi piombaggine (ferro carburato) stati originariamente \nincassati e racchiusi nel peperino, o trachite. \nUn altro minerale più raro e più importante si crea nel \nMonteamiata in forma di concrezioni stalattitiche di \nnatura silicea. Le quali concrezioni di forma globulosa, di \ncolore bianco perlato, e di una lucidezza semidiafana \nconsimile a quella delle perle, sono state designate dal suo \nscopritore Giorgio Santi col nome di Perle silicee, e dai \nmoderni mineralogisti chiamate Fioriti, dal monte di S. \nFiora dove unicamente si trovano. \nNon passa perciò naturalista dal Monteamiata, senza che \nvoglia rimontare il canale della Verna a grecale di Castel \ndel Piano per andarne in cerca. \nÈ presso la sua sorgente, in distanza di un miglio e 1/2 da \nCastel del Piano, in uno spazio di circa 1500 braccia \nquadrate, dove fra i castagneti si formano più \ncomunemente le concrezioni silicee, o Fioriti del \nMontamiata.  \nLe ricuopre uno strato di terra da mezzo braccio a un \nbraccio di profondità, formato in gran parte di peperino \nche si decompone in una specie di tufo rossiccio o \ngiallognolo. \nSi trovano le Fioriti aderenti a una sottile base di \nfeldspato fatiscente, e più spesso isolate in piccoli frammenti. Finchè esse restano a qualche profondità sotto \nil terreno, sono facilmente friabili: mentre esposte \nall'atmosfera induriscono al segno da tramandare scintille \npercosse con l'acciarino. \nAlla distanza di quasi mezzo miglio dal luogo indicato, \ndove dicesi il Seccatojo del Giovannini, vi è un altro \nspazio di terreno meno esteso del primo, che fornisce pur \nesso simili produzioni siliceo-perlate. \nLa fertilità di questo terreno fu già avvertita agli articoli \ndelle Comunità dell'Abbadia e di Arcidosso, siccome \navremo luogo di ritornarvi, allorchè dovremo parlare di \nquelle di Santa Fiora, di Pian Castagnajo e di Castiglion \nd'Orcia. \nMa se io non m'inganno, la parte del Montamiata che \nspetta ai Castelpianesi mi parve più avanzata di quelle \nlimitrofe, sia per l'industria agraria dei campi; sia per la \nmanutensione delle selve di castagneti, le di cui piante \ncolossali tutta la montagna circondano dalla regione dei \nfaggi sino sotto i lembi del pianoro e fra i massi erratici \ndel terreno trachitico. Nel territorio di Castel del Piano i \nfaggi cominciano sopra la Fonte della Verna, e \ncontinuano sino alla sommità della Montagna. \nLa caduta e putrefazione di quest'albero alpino ha coperto \ndi un profondo e sugoso terriccio quel suolo già ferace per \nnatura, ondè che serve di alimento a squisite praterie e a \nvarie piante medicinali, mentre le acque correnti \ntrascinano una porzione di humus a fertilizzare \nmaggiormente le sottostanti bellissime selve. \nAd accrescere, e rendere più costante il prodotto dei \ncastagni e dei prati, usano i Castelpianesi l'irrigazione dei \nmedesimi nell'estiva stagione, deviando le sorgenti dei \nborri e torrenti che in copia scaturiscono da tutti i lati \ndella Montagna, e che a talento dell'industre cultore si \ndirigono dove il bisogno lo richiede. \nOltre i vari castagneti, i quali scendono sino al fondo della \nvalle dell'Ente, prosperano nei colli intorno al capoluogo, \na Seggiano e a Monte Giovi le vigne assai bene custodite, \npotate e vangate, le quali producono tali copiose raccolte \nda fornire il vino che manca agli abitanti delle limitrofe \nComunità. \nFra mezzo alle vigne e sotto alle medesime sono i campi \nsativi, gli orti e gli oliveti. Di questi ultimi è adorna più \nspecialmente la collina di Seggiano, dove gli olivi \ncrescono a una straordinaria grandezza e sono capaci di \nsostenere il freddo superiormente a quello che suole \nnuocere a simili  piante in paesi più temperati. \nDa tutto ciò si può congetturare qual possa essere il clima \nintorno al pianoro occidentale della Montagna, per quanto \nla parte superiore sia da dirsi fredda, pungente, e bene \nspesso umida nella stagione invernale; fresca, deliziosa e \ndi aria costantemente salubre nell'estate. \nSono i Castelpianesi talmente industriosi e propensi al \nlavoro, che lo vanno cercare altrove, e segnatamente nella \nvicina Maremma, quando manca loro in patria; dove non \nsi trovano mendici, nè abitanti indigeni, che non \npossegghino un poco di castagneto, o un pezzetto di vigna \nin proprio o presa a enfiteusi dalla Comunità. \nMolti di essi attendono ancora alle vetture per trasportare \na Siena in estate fravole, funghi salati e secchi, raccolti \nnella Montagna dalle loro donne, le quali attendono \nnell'assenza dei mariti a sarchiare e tirare avanti le \nsemente, spendendo il tempo che loro avanza in tessere \npanni per uso della famiglia. \nAnche a Castel del Piano il minuto popolo trae qualche \nrisorsa dai rustici lavori di madie, bigonce, barili e altri \nsimili arnesi fatti dal legname di faggio e di castagno. \nUna nuova industria sarebbe quella di una fabbrica di \ncolla forte estratta dalle ossa, stata eretta nel 1830 in \nCastel del Piano, per quanto non vi si lavori con \nquell'assiduità che potrebbe far sperare un vantaggio \nall'intraprenditore e al paese. \nA tenore del Motuproprio del 2 giugno 1777 relativo \nall'organizzazione delle Comunità dello stato Senese, \nvennero riuniti a questa di Castel del Piano le Comunità \ndi Seggiano e di Monte Giovi. \nLa Comunità di Castel del Piano mantiene un medico, un \nchirurgo e un maestro di scuola. \nCastel del Piano aveva anticamente un mercato \nsettimanale, attualmente ridotto a ogni primo mercoledì \ndel mese, oltre due fiere, una delle quali ha luogo fra il 17 \ne il 20 gennajo, l'altra dal dì 5 al 7 settembre inclusive. \nIn Castel del Piano risiede un Potestà dipendente pel \ncriminale e per gli atti di polizia del Vicario Regio di \nArcidosso, dove si trova la sua cancelleria Comunicativa, \nl’ufizio per l'esanzione del Registro e l'ingegnere di \nCircondario. La conservazione delle Ipoteche e la Ruota \nsono in Grosseto. \n \nPOPOLAZIONE della Comunità di CASTEL DEL PIANO \na tre epoche diverse \n \n- nome del luogo: CASTEL DEL PIANO, titolo della \nchiesa: S. Leonardo (Pieve Arcipretura), abitanti anno \n1640: n° 1567 (insieme a S. Niccolò, Castel del Piano), \nabitanti anno 1745: n° 980, abitanti  anno 1833: n° 1392 \n- nome del luogo: CASTEL DEL PIANO, titolo della \nchiesa: S. Niccolò (Prepositura), abitanti anno 1640: n° \n1567 (insieme a S. Leonardo, Castel del Piano), abitanti \nanno 1745: n° 486, abitanti anno 1833: n° 967 \n- nome del luogo: (1) Monte Giovi, titolo della chiesa: S. \nMartino (Pieve), abitanti  anno 1640: n° 288, abitanti \nanno 1745: n° 288, abitanti anno 1833: n° 360 \n- nome del luogo: Seggiano, titolo della chiesa: S. \nBartolommeo (Pieve Pr.), abitanti anno 1640: n° 1037, \nabitanti anno 1745: n° 936, abitanti  anno 1833: n° 1868 \n \n- totale abitanti  anno 1640: n° 2892 \n- totale abitanti  anno 1745: n° 2690 \n- totale abitanti  anno 1833: n° 4587 \n \n(1) La popolazione di Monte Giovi nell’anno 1745, \nquando quel Castello era feudo, non essendo conosciuta, \nsi è ripetuto per approssimazione lo stesso numero del \n1640.",
    "original_title": "CASTEL DEL PIANO",
    "byte_offset": 2400552
  },
  {
    "context": "in Val d'Elsa.",
    "title": "CASTEL FIORENTINO",
    "body": "Terra floridissima, \ngià castello, capoluogo di Comunità, di antico piviere e \nresidenza di un Potestà nel Vicario Regio di Sanminiato, \nDiocesi e Compartimento di Firenze. \nL'antico castello è situato sulla pendice di una collina che \nsi accosta alla destra ripa dell'Elsa, lungo la quale è \nfabbricato il popoloso borgo, attraversato dalla strada \nRegia detta la Traversa , ossia dall'antica Francesca o Romea, sulla testata del ponte che cavalca l'Elsa, nel \npunto più antico sebbene nel centro della Valle, là dove \nsbocca la strada provinciale Volterrana e quella di \nMontajone. \nÈ posta nel grado 28° 38\" di longitudine e 43° 36\" 6’di \nlatitudine, 10 miglia a ostro di Empoli, 14 a maestro di \nPoggibonsi, 24 a settentrione di Volterra e 22 miglia a \ngrecale di Firenze. \nForse questo paese portò lo specifico di Fiorentino dalla \ngiurisdizione civile e religiosa che vi ebbero di buon ora i \nvescovi di Firenze, se non piuttosto lo derivò dall'essere \nsul confine del contado dipendente da quella stessa città. \nBenchè Castel Fiorentino fosse uno dei feudi dei conti \nAlberti, confermato loro dall'imperatore Federigo I, nel \n1164, e da Ottone IV, nel 1210, esercitavano costà sino \ndal secolo X un tal quale dominio i prelati fiorentini; al \nsegno che nel 1215 il vescovo Giovanni da Velletri \nobbligò quei terrazzani a non portare le loro abitazioni a \nun'altezza maggiore di 13 braccia. In ciò meno fortunati \ndei borghigiani di S. Lorenzo in Mugello a cui fu \npermesso di alzare le proprie case sino a 15 braccia. \nVedere BORGO S. LORENZO. \nMa nel progredire del secolo XIII il popolo di Castel \nFiorentino, dopo aver fatto compromesso, nel 1231, col \nvescovo Ardingo sulle giurisdizioni e il dominio diretto \ndelle case e terreni spettanti alla mensa vescovile, ottenne \npatti meno onerosi. In forza dei quali, previe certe \nretribuzioni al vescovo e il quarto nei giudizi di condanne, \nfu accordata alla Comunità di Castelfiorentino la facoltà \ndi eleggersi il proprio giusdicente, previa l'approvazione e \nricognizione dovuta la vescovo patrono. \nIl primo potestà che si conosca eletto da quei terrazzani \nfu, nel 1252, Forese di Buonaccorso Adimari magnate \nfiorentino. \nComunque sia Castel Fiorentino, in quanto al politico \ndipendeva anche prima d'allora dalla Repubblica \nfiorentina. Essendochè il suo distretto faceva parte da \ntempo immemorabile della diocesi civile ed ecclesiastica \ndi Firenze, siccome lo prova il braccio secolare che il \nvescovo del Governo fiorentino invocava in sussidio a \nfine di sostenere i diritti della mensa vescovile su quei \npaesani; diritti che provenivano da enfiteusi, da censi o da \nredditi dovuti alla chiesa matrice. \nPer egual modo, rapporto alla divisione militare, Castel \nfiorentino dava il nome ed era capoluogo di una delle 76 \nleghe istituite sino dalla metà del secolo XIII nel contado \ndella Repubblica fiorentina. \nAltronde, che il territorio di questa Comunità fosse \ndistrettuale del contado di Firenze, chiaramente emerge \ndalla demarcazione stabilita con esame di testimoni, \nnell'anno 1297, fra la Repubblica fiorentina e il Comune \ndi Sanminiato. Nella quale occasione furono determinati i \nconfini della Comunità di Castel Fiorentino spettante al \ndistretto di Firenze, meno il territorio di Collepatti situato \nalla sinistra dell'Elsa, il quale dipendeva dalla \ngiurisdizione di Sanminiato. (ARCH. DIPL. FIOR. Carte \ndella Com. di Castel fiorentino.). Arroge a ciò che sino \nd'allora si riguardavano come cittadini fiorentini \ngl'indigeni di questo paese; il quale diede alla Repubblica \ndue grandi magistrati, cioè, un gonfaloniere, nell'anno \n1317, e un giurisperito di gran reputazione inviato nel \n1330 a rappresentare la Signoria di Firenze presso alcuni \npopoli di Val di Nievole. (AMMIR. Istor. Fior.). \nPiù ubertosa della civile è la storia ecclesiastica di Castel \nfiorentino. \nNella sua antica pieve di S. Ippolito posta un miglio a \ngrecale levante, del capoluogo attualmente ridotta a \nsemplice cappella di una villa del marchese Tempi, si \nadunarono nel 1197 i deputati della famosa lega Guelfa \ndella Toscana, e nel 1260 i capi della lega Ghibellina. \nQuesta pieve fu ceduta al Capitolo della Cattedrale \nfiorentina dal vescovo Gherardo verso la metà del secolo \nXI, abbenchè poco dopo la si ritrovi sotto il giuspadronato \ndei vescovi di Firenze. Essa era matrice delle seguenti \nchiese: 1. Canonica, ora Prioria S. Maria a Petrazzi; 2. S. \nBartolommeo di Cabajola, o Cabajole, attualmente \noratorio; 3. S. Domenico d'Agliano , o Jano, annesso alla \nPieve nuova; 4. S. Bartolommeo di Sala; 5. S. Michele di \nVallecchio; 6. S. Martino alle Fonti, o a Timignanano , 7. \nS. Pietro a Pisangoli; 8. S. Giusto a Caprolese o \nCampolese; (soppresso dall'arcivescovo S. Antonino); 9. \nS. Jacopo a Gricignano (oratorio); 10. S. Andrea a Monte \nRavoli, annesso a Cambiano; 11. S. Lucia di Gello, \nannesso alla Pieve vecchia. \nNell'antica chiesa parrocchiale di S. Biagio a castello \ndopo essere stata ingrandita fu trasportato il battistero \ndella pieve di S. Ippolito, innanzi che fosse soppressa la \npieve vecchia. Fu consacrata dall'arcivescovo Incontri \nnell'anno 1743. \nCastel fiorentino conta inoltre varie grandiose chiese, fra \nle quali la collegiata di S. Lorenzo edificata dalla \nComunità nel secolo XV. \nFu decorata di un capitolo con 11 canonici e una dignità \npriorale per bolla dell'arcivescovo fiorentino Rainaldo \ndegli Orsini spedita da Roma, li 14 agosto 1051, ai priori \ncapitani e consiglieri della Comunità e agli operai della \npieve di S. Ippolito, confermata dal pontefice Alessandro \nIV con lettere apostoliche del 31 agosto 1502. \nLa dignità priorale fu soppressa nel secolo XVIII, \ndestinando la sua prebenda a due cappellani curati. Il capo \ndella collegiata è il pievano col titolo di preposto. \nLa vasta e bella chiesa a tre navate di S. Verdiana insigne \nprotettrice di questa sua patria fu eretta dal popolo sopra \nl'antica cappella di S. Antonio, dove si racchiuse a \npenitenza la Santa. Il tempio di S. Francesco di un sol \ncorpo, ufiziato dalla compagnia secolare della \nMisericordia, fu in origine fondato dai Minori \nConventuali che si stabilirono nel Borgo presso il fiume \nElsa verso l'anno 1230. \nFinalmente alla sinistra dell'Elsa esiste il conservatorio \ndelle Clarisse, dove si rinchiusero sino dal secolo XIII \nvarie monache venute dalla Marca; alle quali Recluse, nel \n1278, lasciò un legato di 50 lire la contessa Beatrice di \nCapraia. \nFra i pubblici edifizi avvi il palazzo del pretorio nella \nparte superiore del Castello, la casa Comunicativa e il \nponte sull'Elsa, costruito presso l'antico oratorio di S. \nJacopo degli Ospitalieri dell'Altopascio, nell'anno 1280, \nquando già si pagava a questo passo un pedaggio, di cui si \ntrova menzione in un privilegio del legato imperiale per \nArrigo VI in Toscana a favore di Ildebrando vescovo di \nVolterra, nell'aprile del 1190. (LAMI, Monum. Eccl. \nFlor.). \nComunità di Castel Fiorentino. – Il distretto comunicativo di questa Terra è diviso in due parti \ndiseguali dal fiume Elsa, e appartiene a due diocesi. Alla \nFiorentina spetta il territorio alla destra, alla Volterrana \nquello situato alla sinistra del fiume. Esso occupa una \nsuperficie di 14634 quadrati dai quali sono da defalcare \n698 quadrati pei corsi d'acqua e strade. Vi si trovano 6053 \nabitanti a ragione di 348 individui per ogni miglio \nquadrato di suolo imponibile. \nConfina con quattro Comunità, tre dal lato destro della \nvalle e del fiume che la percorre, e una dal lato sinistro. \nDa maestro a grecale ha di fronte la Comunità di Empoli, \na partire dalla strada Regia della Traversa  poco sotto al \ngrandioso ponte di Granajolo eretto dai fondamenti nel \nsecolo passato; e di là rientrando nella strada rotabile che \nsale a Monterappoli sino alla biforcazione di questa con la \nstrada vecchia, da dove scende pel fosso dell’Ontana nel \ntorrente Ormicello. Costà formando un angolo acuto \nretrocede per l'Ormicello stesso volgendo la faccia da \nmaestro a grecale sino alla confluenza del borro Carioli, \ndove piegando a levante rimonta l'alveo dell'Ormicello e \nlunghesso sottentra a confine la Comunità di \nMontespertoli. Con questa si dirige sulla piaggia di Serra \nmurata, attraversa la strada provinciale Volterrana ed \nentra nel valloncello percorso dal borro di Vallecchio  e da \nquello di S. Quirico, mentre seguitando la corrente di \nquest'ultimo di fronte al territorio della suddetta Comunità \nsbocca nel torrente Pesciola. \nAlla Pescajola lascia la Comunità di Montespertoli e \nincontra quella di Certaldo; con la medesima rimonta il \nrivo di Piangrande sino al confluente Valliconica; il corso \ndel quale torrente e poi del borro Corniola prosegue nella \ndirezione di libeccio per scendere nell’Elsa a scirocco di \nCastelfiorentino. Lascia costà sulla riva del fiume la \nComunità di Certaldo e trova nell'opposta ripa quella di \nMontajone, con la quale scende l'Elsa sino presso allo \nsbocco del Rio Petroso , che serve di confine per un gran \ntratto dal lato di scirocco fra le due Comunità, a partire \ncioè dal bivio della strada provinciale Volterrana con la \nvia che guida direttamente a Montajone sino alla \nconfluenza del Rio Petroso  nel fosso della Maremmana. \nA questo punto il territorio di Castel Fiorentino forma un \nangolo ottuso, voltando la faccia da scirocco a ponente \nper entrare nella strada di Cojano, lungo la quale si dirige \npresso la villa di questo nome. Di là piegando a maestro \nscende la collina di Cojano, e per la via del Casino, poscia \nper il rio delle Sale ritorna in Elsa, mediante il quale \nfiume continua a confinare con la Comunità di \nMontajone, sino al ponte di Granajolo, dove passa alla \nsinistra dell'Elsa per entrare nella strada Regia Traversa , \ndove ritorna a contatto con la Comunità di Empoli. \nVarie strade rotabili attraversano il territorio di Castel \nFiorentino; la Regia postale che staccasi dalla Pisana \nall'Osteria Bianca e rimonta l'Elsa sino a Poggibonsi, \ndove entra nella Regia Romana che viene da Firenze. \nLa strada provinciale Volterrana che attraversa la valle \ndell'Elsa, passa pur essa per Castel Fiorentino; un'altra \nrotabile percorre la valle lungo la sinistra sponda \ndell'Elsa; mentre sono comunicative la via che scende a \nCastel Fiorentino dalla posta di Tavernelle e l'altra che \nstaccasi dalla Volterrana per salire a Montajone. Circa \nalla qualità dei terreni che costituiscono le piagge e le \ncolline di questo territorio, può ridursi a due sole varietà, \ncioè marna cerulea, e tufo giallastro, l'uno e l'altro ricchi \ndi fossili univalvi e bivalvi marini. Per ciò che poi \nriguarda la disposizione geognostica dei medesimi e il \nmodo di coltivare e di marnare quelle piagge marnose di \nmattajone con la promiscuità del sovrastante tufo, come \nanche per rapporto alla qualità dei prodotti agrari di \nquesta contrada, rinvierò il lettore all'articolo \nBARBERINO di Val d'Elsa, essendo i terreni di queste \ndue Comunità identici tra loro. \nQuindi è che il sistema delle cosiddette colmate di monte \nnei terreni tufaceo marnosi, come sono quelli della Val \nd'Elsa, e di molti altri paesi subappennini, si addice a \nmeraviglia, ed è l'unica via di acquistare maggiore \nsuperficie di suolo più pianeggiante e più produttivo; di \nnon lasciare più trascinare ad arbitrio delle acque correnti \no piovane i già concimati campi e quel tufo calcareo \nsiliceo che in molti luoghi ricopre le piagge argillose di \nsimili Valli. \nUn agronomo di Valdelsa, anzi un figlio di Castel \nFiorentino lasciò il primo e il più bell'esempio di questa \nindustriosa cultura nella grandiosa tenuta di Meleto, e nel \nsuo dotto allievo e affettuoso padrone marchese Cosimo \nRidolfi. \nMa non tutte le risorse della colazione di Castel \nFiorentino si ripetono dalla terra che possiede: mentre \nmolto deve alla favorevole sua esposizione, nel centro di \nuna valle produttrice di frutti, di carni e latticini di \nsquisito sapore, costà dove incrociano tante strade \nrotabili, dove il minuto popolo si dedica al giornaliero \ntrasporto nei vicini mercati di Empoli, Poggibonsi, \nSanminiato, Montespertoli, ec.; dei prodotti agrari, e dei \nbestiami, sui quali specula in proprio, o per conto del \npadrone. \nIn vigore del Motuproprio del 23 maggio 1774 \nsull'organizzazione economica di alcune Comunità del \nContado Fiorentino, vennero assegnati a quella di Castel \nFiorentino undici popoli, cioè: 1 S. Ippolito e S. Biagio a \nCastel Fiorentino; 2 S. Michele a Vallecchio; 3 S. Lucia \nalla villa di Gello; 4 S. Ippolito alla Pieve vecchia; 5 S. \nDonato a Jano o Aliano; 6 S. Prospero a Cambiano ; 7 S. \nMatteo a Granajuolo; 8 S. Maria a Petrazzi; 9 S. Pietro a \nPisangoli; 10 S. Bartolommeo a Sala; 11 S. Maria a \nLungotuono . \nAttualmente il corpo di questa Comunità è ritenuto in 9 \npopoli, descritti nella Tavoletta qui appresso. \nFra gli stabilimenti di educazione e di patria carità Castel \nFiorentino conta la compagnia della Misericordia per i \ncasi fortuiti e per il trasporto dei malati, le scuole per le \nfanciulle al Conservatorio di S. Chiara; oltrechè la \nComunità mantiene due maestri per l'istruzione \nelementare dei maschi, un medico e un chirurgo condotti. \nDa questa Terra derivarono molte famiglie magnatizie \nfiorentine; e quà ebbe i natali il valente professore di \nbotanica Tilli autore dell Orto Pisano. \nIn Castel Fiorentino si fa ogni sabato un copioso e \nfrequentatissimo mercato la cui istituzione rimonta al \nsecolo XV. \nVi si tengono inoltre tre fiere; la prima nel dì 10 agosto; la \nseconda nel dì 4 ottobre e la terza nel lunedì dopo la \nseconda domenica di dicembre. \nCastel Fiorentino ha un Potestà di seconda classe che \nestende la giurisdizione civile anche sulla Comunità di Certaldo. Per il criminale e gli atti di Governo sopravvede \nil Vicario Regio di Sanminiato. Trovasi in Castel \nFiorentino una cancelleria Comunitativa di quarta classe, \nla quale comprende la Comunità di Certaldo e di \nMontajone. Vi è pure l'ingegnere del Circondario e \nl’ufizio di Esazione del Registro. \nLa conservazione delle Ipoteche è in Volterra. La Ruota a \nFirenze. \n \nPOPOLAZIONE della Comunità di CASTEL \nFIORENTINO a tre epoche diverse \n \n- nome del luogo: Cambiano, titolo della chiesa: S. \nProspero (Cura), abitanti anno 1551: n° 83, abitanti anno \n1745: n° 145 (con l’annesso di S. Andrea, Monte Ravoli), \nabitanti anno 1833: n° 482 (con l’annesso di S. Andrea, \nMonte Ravoli) \n- nome del luogo: Monte Ravoli, titolo della chiesa: S. \nAndrea (annesso), abitanti anno 1551: n° 52, abitanti \nanno 1745: n° 145 (con S. Prospero, Cambiano), abitanti \nanno 1833: n° 482 (con S. Prospero, Cambiano) \n- nome del luogo: CASTEL FIORENTINO con Aliano, \nGello e Pieve vecchia, titolo della chiesa: SS. Ippolito e \nBiagio (Pieve Prep.) e S. Lucia e S. Donato (annesso), \nabitanti anno 1551: n° 1087 (SS. Ippolito e Biagio) e n° \n108 (S. Lucia e S. Donato), abitanti  anno 1745: n° 1087 \n(SS. Ippolito e Biagio) e n° 74 (S. Lucia e S. Donato), \nabitanti anno 1833: n° 2630 \n- nome del luogo: Fonti o Tignano, titolo della chiesa: S. \nMartino (Cura), abitanti anno 1551: n° -, abitanti  anno \n1745: n° 226, abitanti  anno 1833: n° 235 \n- nome del luogo: *Granajolo, titolo della chiesa: S. \nMatteo (Cura), abitanti  anno 1551: n° 105 (con l’annesso \ndi S. Maria, Borgo vecchio), abitanti  anno 1745: n° 117 \n(con l’annesso di S. Maria, Borgo vecchio), abitanti anno \n1833: n° 138 (con l’annesso di S. Maria, Borgo vecchio) \n- nome del luogo: Borgo vecchio, titolo della chiesa: S. \nMaria (annesso), abitanti anno 1551: n° 105 (con S. \nMatteo, Granajolo), abitanti anno 1745: n° 117 (con S. \nMatteo, Granajolo), abitanti anno 1833: n° 138 (con S. \nMatteo, Granajolo) \n- nome del luogo: Lungotuono con (1) Collepatti, titolo \ndella chiesa: S. Maria (Prioria), abitanti anno 1551: n° \n241, abitanti anno 1745: n° 628, abitanti  anno 1833: n° \n- nome del luogo: Nebbiano con Camporese, titolo della \nchiesa: S. Frediano (Cura) e S. Giusto (soppres so), \nabitanti anno 1551: n° 22, abitanti anno 1745: n° 23, \nabitanti anno 1833: n° 236 \n- nome del luogo: *Petrazzi, titolo della chiesa: S. Maria \n(Prioria), abitanti anno 1551: n° -, abitanti anno 1745: n° \n66, abitanti anno 1833: n° 245 \n- nome del luogo: Pisangoli, titolo della chiesa: S. Pietro \n(Cura), abitanti anno 1551: n° 121, abitanti  anno 1745: n° \n293, abitanti anno 1833: n° 463 \n- nome del luogo: Sala, titolo della chiesa: S. \nBartolommeo (Cura), abitanti  anno 1551: n° 43, abitanti \nanno 1745: n° 80, abitanti anno 1833: n° 148 \n- nome del luogo: Vallecchio, titolo della chiesa: S. \nMichele (Cura), abitanti  anno 1551: n° 54, abitanti anno \n1745: n° 317 (con S. Bartolommeo, Cebajola), abitanti \nanno 1833: n° 365 (con S. Bartolommeo, Cebajola) \n\n- nome del luogo: *Cebajola, titolo della chiesa: S. \nBartolommeo (soppresso), abitanti  anno 1551: n° 38, \nabitanti anno 1745: n° 317 (con S. Michele, Vallecchio), \nabitanti anno 1833: n° 365 (con S. Michele, Vallecchio) \n- totale abitanti  anno 1551: n° 1954 \n- totale abitanti  anno 1745: n° 3381 \n \nFrazione di popolazioni provenienti da altre Comunità \n \n- nome del luogo: Cojano, titolo della chiesa: S. Pietro \n(Pieve), comunità da cui proviene: Montajone, abitanti \nanno 1833: n° 18 \n- nome del luogo: Caliaula, titolo della chiesa: S. Maria \n(Pieve), comunità da cui proviene: Montespertoli, abitanti \nanno 1833: n° 16 \n- nome del luogo:Pilli, titolo della chiesa: S. Martino \n(Cura), comunità da cui proviene: Montajone, abitanti \nanno 1833: n° 28 \n- totale abitanti  n° 62 \n \n- TOTALE abitanti  anno 1833: n° 6052 \n \nN.B. I luoghi con l’asterisco * mandano una porzione di \npopolazione fuori di questa Comunità. \n \n(1) La parrocchia di Lungotuono è compresa nella \nDiocesi di Volterra; le altre sono della Diocesi \nFiorentina.",
    "original_title": "CASTEL FIORENTINO",
    "byte_offset": 2425925
  },
  {
    "context": "(Castrum Foconianum) nella Val d'Arno casentinese.",
    "title": "CASTEL FOCOGNANO",
    "body": "Castello capoluogo di Comunità \nnella Potesteria di Rassina, Vicariato Regio di Poppi, con \nparrocchia (S. Giovanni) del piviere di Socana, Diocesi e \nCompartimento di Arezzo. \nRisiede sopra un dirupato contrafforte orientale \ndell'Appennino di Pratomagno bagnato a grecale levante \ndal torrente Soliggine, a ostri e a settentrione da minori \ninfluenti. Trovasi nel grado 29° 28’longitudine e 43° \n39’latitudine 15 miglia a settentrione maestro di Arezzo, 7 \nmiglia a ostro di Poppi, e a 4 a ostro libeccio di Bibbiena. \nLe memorie superstiti di questo già forte castello \nrimontato al mille, poichè il vescovo di Arezzo Tedaldo, \nnell'anno 1028, assegnò ai Cassinesi di S. Flora e Lucilla \nla metà di una selva posta nel distretto di Castel \nFocognano. La qual selva insieme con altri terreni ivi \nintorno situati, nel luglio del 1132, fu da quei monaci \nvenduta alla vicina badia di S. Trinita in Alpe (ARCH. \nDIPL. FIOR. Carte di Ripoli)  \nAnche Castel Focognano ebbe i suoi signori della \nconsorteria degli Ubertini, i quali richiesero di ajuto la \nRepubblica fiorentina minacciati che furono da Guido \nTarlati vescovo di Arezzo, quando (anno 1322) le sue \ngenti stettero sei mesi all'assedio di Castel Focognano, \nfinchè lo ebbero per sorpresa, mediante un cammino \nsotterraneo, atterrandone le mura e ogni sorta di \nfortificazione. \nÈ una delle glorie militari scolpite nel bel cenotafio di \nquel prelato esposto nella cattedrale di Arezzo. \nVi mantenne signoria dopo il Tarlati il vescovo Buoso \ndegli Umbertini sino al trattato del 1353, concluso fra la \nRepubblica fiorentina e il duca di Milano, di cui fu seguace il vescovo testè accennato; in virtù del quale \ntrattato i castelli del vescovo aretino furono consegnati ai \nFiorentini. \nPer tal modo Castel Focognano tornò in potere di uno dei \nsuoi signori di parte Guelfa, Giannello di Baldaccio, il \nquale nel 1360 fu accolto in raccomandata dal Comune di \nFirenze per sè e le sue castella di Focognano, di Ornina e \ndi Poggiorsona. \nNel modo medesimo, dopo la seconda conquista di \nArezzo (nel 1384), ricorse alla protezione dei Fiorentini \nFranceschini vedova di Niccolajo degli Ubertini signora \ndi Castel Focognano, come tutrice dei figli Antonio di \nNiccolajo suo marito. \nPer i quali pupilli ottenne accomandigia perpetua con che, \nmancando la linea mascolina di questi Ubertini, tanto in \nCastel Focognano quanto nelle ville o casali del distretto \nsuccedesse la Repubblica, siccome avvenne nel secolo \nsusseguente. (AMMIR. Istor. Fior.). \nComunità di Castel Focognano . – Il territorio di questa \nComunità occupa una superficie di 16910 quadrati, dei \nquali 525 quadrati sono presi da corsi di acque e da strade, \ncon 2832 abitanti; vale a dire con 138 individui per ogni \nmiglio quadrato. \nLa figura del territorio di questa Comunità è \nirregolarissima, bislunga, assai angusta nella parte \ncentrale, e più che mai sul confine occidentale, che è sulle \ncime dell'Appennino di Pratomagno. Dalla quale sommità \nscende da ponente a levante sino oltr'Arno, dove è situato \nil villaggio di Rassina, odierna residenza della potesteria, \ndella civica magistratura e della cancelleria comunicativa \ndi Castel Focognano. \nConfina con otto Comunità; con quella di Loro sul giogo \ndi Pratomagno, prendendo da ponente a libeccio lungo la \ncriniera sino al poggio Capponi , dove comincia a toccare \nla Comunità di Talla, con la quale scende il dorso \ndell'Alpe di S. Trinità per termini artificiali sino al poggio \ndetto della Casina. Costà forma un angolo rientrante \nvoltando faccia da libeccio o ostro scirocco per scendere \nnel borro di Carda circa mezzo miglio sotto il castello \nomonimo, e di là per il borro medesimo s'incammina \nverso la strada del Serraglio , mediante la quale entra nel \nfosso del Corniolo  e con esso scende in quello del \nBonomo  per influire nel torrente del Salutìo, di cui seguita \nla corrente sino al tributario Termagnana. Costà lascia a \nsinistra il Salutìo, rimontando i borri de’Martinelli del \nBagno e di Nassa, i quali oltrepassa finchè trova dal lato \nscirocco levante la Comunità di Capolona sul torrente \nZenna, mediante il quale quella di Castel Focognano resta \na contatto sino a che il Zenna non si scarica nell'Arno. A \nquesto punto volgendo faccia da scirocco levante a \nlevante grecale rimonta il fiume lungo lo stretto di S. \nMamante, dove ha confine nell'opposta ripa dell'Arno la \nComunità di Subbiano, la quale continua a fronteggiare \nper circa mezzo miglio anche nella riva sinistra dell'Arno: \ncioè, dalla Casa  nuova al termine dei Scopeti sulla sinistra \nsponda del torrente Rassina. A questo termine sottentra la \nComunità di Chiusi casentinese, con la quale oltrepassa il \ntorrente e ritorna in Arno mezzo miglio sopra il borgo di \nRassina. Di fronte alla confluenza del fosso detto del \nMacchione ripassa sulla ripa destra dell'Arno, dove trova \nla Comunità di Bibbiena e poco appresso quella di Poppi, \ne con questa fronteggia verso settentrione sino al poggio \ndel Finocchio. Costà entra a confine la Comunità di \nOrtignano, piegando da settentrione a ponente per entrare \nnella strada pedonale che guida a Ortignano. Varcato il \npoggio detto di Civitella rivolta faccia da ponente a \nsettentrione maestro per risalire il monte di Pratomagno, \npassando per le piagge di Montemignajo. A questo punto \ncessa la Comunità di Ortignano ed entra a confine quella \ndi Reggiolo, con la quale per un'angusta costa percorre \nuna porzione di giogaia sino a che ritrova la Comunità di \nLoro al punto estremo, dove fanno capo quattro \nComunità, cioè quella di Loro nel Valdarno inferiore, di \nCastel S. Niccolò, di Reggiolo e di Castel Focognano nel \nValdarno casentinese. \nI più copiosi corsi d'acqua che passano pel territorio \ngeneralmente montuoso di Castel Focognano sono l'Arno \nche lo attraversa per il tragitto di un miglio e per \naltrettanto spazio ne lambisce i confini. Dopo l'Arno si \ncontano i torrenti Soliggine, Carda, Salutìo  e Rassina. I \nprimi due, che hanno origine nelle Alpi di Carda e di \nFocognano, percorrono quasi sempre nel territorio di \nquesta Comunità, dove hanno termine gli altri due, il \nSalutìo cioè, che nasce dai monti di Talla sotto l'Alpe di \nS. Trinità, e il Rassina che scende dal lato opposto fra \nl'Alvernia e Chiusi. \nTutte le strade di questa Comunità sono pedonali, ad \neccezione della provinciale casentinese, la quale per breve \ntragitto attraversa il territorio in questione dalla parte \nsinistra dell'Arno. \nLe rocce che costituiscono l'ossatura visibile di questo \nterreno sono generalmente di macigno (grés antico) e di \nbisciajo (schisto marnoso). La terza roccia appenninica \n(calcarea compatta) comparisce più di rado in codesto \npunto; e quando che sia, la si trova quasi sempre unita a \nmolta silice immedesimando i suoi elementi con le due \nrocce sunnominate. \nLe produzioni di suolo più concludenti per questa \nporzione del casentino sono: i castagni; i pascoli per gli \nanimali da frutta del genere specialmente pecorino \nporcino; il legname, il carbone di faggio o di castagno e il \nvino. I castagni occupano la maggior parte del territorio \nmontuoso di Castel Focognano, la vite si coltiva fra i \nmacigni che fanno semicerchio all'angusto piano di \nSocana  e lungo lo stretto di S. Mamante; ma più che \naltrove nel territorio di Rassina sul lato sinistro del fiume. \nCon Regolamento speciale del 22 agosto 1776 in aumento \na quello generale sull'organizzazione delle comunità dello \nstato Fiorentino, quella di Castel Focognano fu formata \ndai seguenti comunelli: 1. Castel Focognano; 2. Pieve \nSocana ; 3. Cerreto; 4. Greta; 5. Calletta; 6. Carda; 7. \nMontauto; 8. Lorenzano; 9. Salutìo; 10. Ornina e \nPoggiorsona; 11. Rassina; 12. Bagnena; 13. Faltona; 14. \nCapraia ; 15. Pontenano ; 16. Talla. \nGli ultimi cinque comunelli più tardi vennero staccati \ndalla Comunità di Castel Focognano per istituire la nuova \nComunità di Talla. \nCastel Focognano che fu residenza di un Potestà sotto il \nVicariato Regio di Anghiari, ora non conserva che il \nnome di capoluogo della sua Comunità. \nÈ talmente incomodo l'accesso, e orrido il paese di \nFocognano, che potesteria, magistratura civica, \ncancelleria, medico condotto, e maestro di scuola sono \nscesi da qualche tempo a risiedere nel borgo di Rassina, lungo la strada provinciale casentinese, dove pure si fanno \ni mercati settimanali nel mercoledì; oltrechè nel 25 luglio, \ne 21 settembre hanno luogo due fiere. \n \nPOPOLAZIONE della Comunità di CASTEL \nFOCOGNANO a tre epoche diverse \n \n- nome del luogo: Calleta, titolo della chiesa: SS. \nBartolommeo e Martino (Cura), abitanti anno 1551: n° \n151, abitanti anno 1745: n° 133, abitanti anno 1833: n° \n- nome del luogo: Carda, titolo della chiesa: SS. Flora e \nLucilla (Pieve), abitanti anno 1551: n° 320, abitanti anno \n1745: n°237, abitanti anno 1833: n° 313 \n- nome del luogo: CASTEL FOCOGNANO, titolo della \nchiesa:S. Giovanni (Prioria), abitanti anno 1551: n° 143, \nabitanti anno 1745: n° 112 (con l’annesso di S. Martino, \nRupille), abitanti anno 1833: n° 268 (con l’annesso di S. \nMartino, Rupille) \n- nome del luogo: Rupille, titolo della chiesa: S. Martino \n(annesso), abitanti anno 1551: n° 65, abitanti anno 1745: \nn° 112 (con S. Giovanni, Castel Focognano), abitanti \nanno 1833: n° 268 (con S. Giovanni, Castel Focognano) \n- nome del luogo: Lorenzano alla Zenna, titolo della \nchiesa: SS. Vitale e Egidio, abitanti anno 1551: n° 252, \nabitanti anno 1745: n° 156, abitanti anno 1833: n° 223 \n- nome del luogo: Ornina e Poggiorsona, titolo della \nchiesa: S. Maria (), abitanti anno 1551: n° 245, abitanti \nanno 1745: n° 168, abitanti anno 1833: n° 217 \n- nome del luogo: Pretella, titolo della chiesa: S. Biagio (), \nabitanti anno 1551: n° 166, abitanti anno 1745: n° 306 \n(con S. Michele, Cerreto), abitanti anno 1833: n° 324 (con \nS. Michele, Cerreto) \n- nome del luogo: Cerreto, titolo della chiesa: S. Michele \n(soppresso), abitanti anno 1551: n° 272, abitanti anno \n1745: n° 306 (con S. Biagio, Pretella), abitanti anno 1833: \nn° 324 (con S. Biagio, Pretella) \n- nome del luogo: Greta e Casalecchio, titolo della chiesa: \nS. Jacopo (annesso), abitanti anno 1551: n° 38, abitanti \nanno 1745: n° 33, abitanti anno 1833: n° 45 \n- nome del luogo: *Rassina e Le Lame, titolo della chiesa: \nS. Martino (Prioria), abitanti anno 1551: n° 362, abitanti \nanno 1745: n° 382, abitanti anno 1833: n° 647 \n- nome del luogo: Salutio e Montauto, titolo della chiesa: \nS. Eleuterio (Pieve), abitanti anno 1551: n° 376 (Salutio) \ne n° 22 (Montauto), abitanti anno 1745: n° 282, abitanti \nanno 1833: n° 321 \n- nome del luogo: Socana, titolo della chiesa: S. Antonino \n(Pieve), abitanti anno 1551: n° 133, abitanti anno 1745: n° \n223, abitanti anno 1833: n° 208 \n- totale abitanti anno 1551: n° 2755 \n- totale abitanti anno 1745: n° 2032 \n \nFrazione di popolazioni provenienti da Comunità \nlimitrofe \n \n- nome del luogo: Sarna, titolo della chiesa: SS. Flora e \nLucilla, comunità dalla quale proviene: Chiusi \nCasentinese, abitanti anno 1833: n° 38 \n- nome del luogo: Uzzano, titolo della chiesa: S. Donato, \ncomunità dalla quale proviene: Ortignano, abitanti anno \n1833: n° 46 \n\n- totale abitanti: n° 84 \n \n- TOTALE abitanti anno 1833: n° 2899 \n \nL’asterisco * indica che una parte della popolazione che \nmanca a Rassina appartiene alla Comunità limitrofa di \nChiusi.",
    "original_title": "CASTEL FOCOGNANO",
    "byte_offset": 2443927
  },
  {
    "context": "",
    "title": "CASTEL FRANCO DI SOPRA NEL VAL D’ARNO SUPERIORE",
    "body": "Castello capoluogo di Potesteria, di \nComunità e di piviere nel Vicariato Regio di San \nGiovanni, Diocesi di Fiesole, Compartimento di Arezzo. \nTrovasi a quasi 500 braccia sopra il livello del \nMediterraneo, sull’alto-piano del terreno ossifero, di cui è \nformato il frastagliato lembo della valle, fra la ripa destra \ndell’Arno e la radice dei contrafforti occidentali che \nformano la base di Pratomagno. \nÈ posto nel grado 29° e 12’di longitudine e 43°, 37’e 2” di \nlatitudine, 3 miglia toscane a levante di Figline, altrettante \na settentrione di San Giovanni, circa 20 miglia toscane a \nponente-maestrale di Arezzo e 24 a scirocco levante di \nFirenze. \nDeve il suo nome e la sua origine ai Fiorentini, i quali per \ntenere a freno l’irrequieta insubordinazione e prepotenza \ndei magnati di contado fecero edificare nelle valli che \nformano corona alla capitale vari castelli ben muniti e di \nregolare disegno, siccome sono, fra gli altri, Firenzuola \nnell’Appennino di Pietramala, Scarperia in Val di Sieve, \nSan Giovanni, Terranuova e Castel Franco nella Valle \nSuperiore dell’Arno. \nMentre gli Ubertini di Sofena, i conti Guidi, e Ranieri \nPazzi facevano alle strade tanta guerra, svaligiando con i \nloro sgherri passeggieri e cittadini, e quasi bravando le \nammonizioni e condanne della Signoria di Firenze, questa \ndecretò, nel 1296, che, dove fu il castelluccio di Sofena, \ncol disegno di Arnolfo di Lapo si edificasse un grosso e \nmunito castello. Per allettare nel tempo stesso i vassalli di \nquei baroni e raccogliersi costà, si accordò franchigia per \nun decennio da ogni imposizione a coloro che vi si \nfossero stanziati. \nE siccome un Castel Franco prima d’allora esisteva nella \nValle dell’Arno inferiore, fu distinto quello di cui si parla \ncol nome di Castel Franco di sopra, mentre l’altro \nappellossi come Castel Franco di sotto. \nÈ di figura quadrata con mura torrite, quattro porte nei \nquattro lati, strade regolari e parallele, una piazza nel \ncentro con loggia per il mercato, nei di cui pilastri tuttora \nsi vede qualche buon a fresco del secolo XV. \nMa il più bel dipinto che esista in questo castello è il \nquadro fatto nel 1640 da Matteo Rosseli per l’oratorio di \nS. Filippo Neri, rappresentante quel santo fiorentino, la \ncui famiglia ebbe possessi in questa Terra, dove si crede \nche qualche tempo abitasse Filippo nella sua infanzia. \nLa chiesa di S. Tommaso, ora pieve di Castel Franco, era \nla parrocchia del distrutto castello di Sofena quando si \nedificò Castel Franco. – Vedere BADIA di SOFENA. \nEssa fu staccata dal suo antico piviere di S. Maria a Pian \ndi Scò, ed eretta in chiesa battesimale nel 17 novembre \n1708 da Monsignor Panciatichi vescovo di Fiesole, \nassegnandoli per succursali le parrocchie di S. Donato a \nCertignano e di S. Matteo a Caspri.  Fu riedificata nel 1753 dalla famiglia Samueli di Castel \nFranco a contatto del convento che fu delle monache \nAgostiniane, alle quali appartenne la nomina del pievano \nsino a che, nel 1779, divenne giuspadronato del Sovrano, \nper avere incorporato al patrimonio di questa pieve quello \ndella soppressa badia, o priorato di S. Bartolomeo a \nGastra. – Vedere GASTRA. \nComunità di Castel Franco di Sopra . – Il suo territorio ha \nuna superficie di 10725 quadrati dai quali sono da detrarre \n189 quadrati percorsi da acque e strade. \nVi si trova una popolazione di 2528 abitanti, a ragione di \n190 individui per ogni miglio quadrato di suolo \nimponibile. \nLa figura iconografica di questo territorio, potrebbe \nparagonarsi a una gamba rovesciata e alquanto curva che \nha la parte più stretta sulla cima del monte di Pratomagno \nfra le scaturigini più remote dei torrenti Ciofenna e Resco \nSimontano. \nConfina con sette Comunità; verso settentrione con quella \ndi Reggello per corto tragitto, a partire dalle fonti del \nfossatello Borronaccio, e di là percorrendo verso il giogo \ndell’Alpe di S. Trinità. Dopo un terzo di miglio subentra \ndal lato di grecale la Comunità di Castel S. Niccolò \ntagliando il viottolo che da Gastra varca nella Valle \ncasentinese, sopra le sorgenti del torrente Resco \nSimontano, nel di cui alveo dopo un miglio discende \nvoltando la faccia a levante dove incontra la Comunità di \nLoro. Con essa entra nel borro di Rigoli, che seguita sino \nal confluente Mandrese, dove il territorio di Castel Franco \nforma un piccolo angolo rientrante e piega a ponente per \nentrare nella via mulattiera Casentinese, la quale \nabbandona dopo un mezzo miglio per seguitare le tracce \ndi quella che da Caspri va a Modine; indi per il borro \ndella Querce al Nibbio scende in quello di Cortignano, \ncol quale volta la fronte a scirocco e giunge sulla strada \nprovinciale dei sette Ponti davanti la villa di Cortignano.  \nCostà subentra a confine la Comunità di Terranuova, \nmediante il borro testè indicato, sino a che trova alla \nstrada del Botriolo, il torrente Spina, la cui corrente \nseconda da settentrione a ostro, per entrare poscia nel suo \nconfluente Renacciola, dove trova la Comunità di San \nGiovanni. Con quest’ultima fronteggia dal lato di ostro \nper quasi un miglio rimontando prima la Renacciola, e \nposcia lungo i due fossi di Cannucceto , e delle \nFontanacce. Arrivato alla strada provinciale Urbinese \nrivolge la fronte verso libeccio, e lungo la strada \nmedesima cammina per mezzo miglio di conserva con la \nComunità di Figline sino al torrente Faella, il cui corso \nrisale dal lato di ponente-maestro di fronte alla Comunità \ndel Pian di Scò. Davanti a Castel Franco varca \nnell’opposto lato del torrente Faella per ritornare sul \nmonte lungo il borro delle Corberesi, e poi per quello del \nBagno del Giuncajo, da dove s’introduce nella strada che \nda Pulicciano guida a Gastra. Allorchè trova per via il \ntorrente Resco Simontano lascia la strada per retrocedere \ncol Resco sino a un piccolo confluente, detto il \nBorronaccio , alle cui scaturigini rimonta sino alla vetta di \nPratomagno, colà dove ritrova la Comunità di Reggello. \nNon vi sono fiumi che costeggino, né che attraversino il \nterritorio di questa Comunità. Il torrente più copioso è \nquello di Faella che ha origine nel fianco di Pratomagno \nsopra la di villa Gallignano. – Fra le strade rotabili si \nconta quella provinciale degli Urbini che attraversa il \nterritorio nella parte inferiore, e l’altra dei Sette Ponti che \npassa sull’alto-piano di Castel Franco, e d’appresso a \nCertignano al luogo detto Casa  Cesare, che ci rammenta \nprobabilmente la mensione della via Cassia segnalata col \nnome di Case Cesariane. – Vedere CASA CESARE. \nSono rotabili le strade comunitative che da Castel Franco \nentrano nella provincia Urbinese, o degli Urbini nella \ndirezione di Figline, e di San Giovanni. \nIl suolo che cuopre la sezione del Val d’Arno superiore \ncomprende due terreni di qualità e di epoche affatto \ndistinte. Quello secondario di rocce stratiformi compatte \ncostituisce l’ossatura superiore, a partire dalla sommità dii \nPratomagno, detto Monte Drago, che trovasi a 2700 \nbraccia di altezza, sino all’alto-piano della Valle, sul cui \nlembo è Castel Franco. Da questa parallela che può \ncalcolarsi a 500 braccia sopra il livello del Mediterraneo \nsino al letto dell’Arno, cioè, per circa 300 braccia di \npendenza, il suolo è coperto di argilla cerulea marina, cui \nserve di mantello un reniccio giallognolo calcareo siliceo, \ndentro al quale si nascondono i carcami di gigantaschi \nmastodonti, d’ipopotami, di elefanti, e di altri quadrupedi \ndi specie ora perdute. Delle quali ossa fossili possono \ndirsi ricchissime le piagge fra Castel Franco e \nTerranuova. \nUn miglio e mezzo sopra Castel Franco termina la regione \ndegli olivi, ma seguitano per un altro mezzo miglio le viti. \nIn tutto il restante della montagna superiore sono castagni, \npraterie, e faggete. \nIl Potestà di Castel Franco di sopra abbraccia per la \ngiurisdizione civile, oltre la sua Comunità, anche quella di \nPian di Scò, dipendenti per il criminale e per la polizia dal \nVicario Regio di San Giovanni, dov’è la cancelleria \ncomunitativa. L’esazione del Registro è in Monte Varchi; \nla conservazione delle Ipoteche e la Ruota in Arezzo. \n \nPOPOLAZIONE della Comunità di CASTEL FRANCO \nDI SOPRA a tre epoche diverse \n \n- nome del luogo: Caspri, titolo della chiesa: S. Matteo \n(Cura), abitanti anno 1551: n° 128, abitanti  anno 1745: n° \n120, abitanti anno 1833: n° 165 \n- nome del luogo: CASTEL FRANCO di SOPRA dentro \ne fuori del castello, titolo della chiesa: S. Tommaso \n(Pieve), abitanti  anno 1551: n° 802, abitanti anno 1745: \nn°1030, abitanti anno 1833: n° 1184 \n- nome del luogo: Certignano, titolo della chiesa: S. \nDonato (Prioria), abitanti anno 1551: n° 44, abitanti  anno \n1745: n° 92, abitanti anno 1833: n° 122 \n- nome del luogo: Sopra Faella ossia alla Lama, titolo \ndella chiesa: S. Michele (Cura), abitanti anno 1551: n° \n292, abitanti anno 1745: n° 258, abitanti  anno 1833: n° \n- nome del luogo: Sotto Faella, titolo della chiesa: S. \nMichele (Cura), abitanti  anno 1551: n° 94, abitanti anno \n1745: n° 203, abitanti  anno 1833: n° 203 \n- nome del luogo: S. Gaudenzio, titolo della chiesa: S. \nGaudenzio (soppresso), abitanti anno 1551: n° 119, \nabitanti anno 1745: n° -, abitanti anno 1833: n° - \n- nome del luogo: Pulicciano, titolo della chiesa: S. \nAndrea (Prioria), abitanti  anno 1551: n° 444, abitanti \nanno 1745: n° 329, abitanti anno 1833: n° 412 - totale abitanti  anno 1551: n° 1923 \n- totale abitanti  anno 1745: n° 2032 \n \nFrazione di popolazioni provenienti da altre Comunità \n \n- nome del luogo: Faella, titolo della chiesa: S. Maria \n(Prioria), comunità dalla quale proviene: Pian di Scò, \nabitanti anno 1833: n° 77 \n- nome del luogo: Renaccio, titolo della chiesa: S. \nSilvestro (Prioria), comunità dalla quale proviene: \nTerranuova, abitanti anno 1833: n° 133 \n- totale abitanti : n° 210 \n \n- TOTALE abitanti  anno 1833: n° 2528",
    "original_title": "CASTEL FRANCO DI SOPRA NEL VAL D’ARNO",
    "byte_offset": 2455483
  },
  {
    "context": "NEL VALDARNO INFERIORE.",
    "title": "CASTEL FRANCO DI SOTTO",
    "body": "Terra capoluogo di Comunità residenza di \nun Potestà, nel Vicariato Regio di Fucecchio, con chiesa \ncollegiata, nella Diocesi di Sanminiato, già di Lucca, \nCompartimento di Firenze. \nÈ una delle cinque Terre del Val d’Arno inferiore sulla \nsponda destra dell’Arno fra Santa Croce e S. Maria al \nMonte. \nTrovasi nel grado 28° 24’ 5” di longitudine e 43° 42’ 7” di \nlatitudine, circa 30 braccia sopra il livello del \nMediterraneo; 18 miglia toscane a levante di Pisa, \naltrettante a scirocco di Lucca, 30 miglia toscane a \nponente di Firenze, 6 a ponente-maestrale di Sanminiato, \ne 3 a libeccio-ponente di Fucecchio. \n(ERRATA: L’Antifosso dell’Usciana) L’Antifosso lungo \nl’Usciana, o Gusciana, che io sospetto essere stato il \nfosso Arme rammentato nelle antiche carte, passa a \nsettentrione del paese di Castel Franco. \nAll’Articolo Cappiano io posi in forse, se alla chiesa di \nCappiano potesse riferire quella di S. Pietro a Vigesimo \ndell’antica diocesi lucchese, di cui fanno menzione alcune \npergamene anteriori al mille. Al qual dubbio dava \nimpulso la situazione di Cappiano, che è a circa \n(ERRATA: 20 migl. da Lucca) 20 miglia romane da \nLucca, sulla strada romana, detta Francesca. Ma \nriflettendo che alla distanza di quasi 20 miglia da Lucca \ntrovasi pure la chiesa di S. Pietro, ora in Castel Franco, e \ncontemplando che tanto questo paese tanto quanto il \nponte a Cappiano è situato fra l’Arno e la Gusciana, e che \nentrambi dipendevano allora dalla giurisdizione di Lucca, \ntali coincidenze non danno adito a decidere, se al S. Pietro \ndi Cappiano o piuttosto a quello di Castel Franco quei \ndocumenti e il luogo di Vigesimo si abbiano a restituire. \nCon tuttociò giova sapere, che il S. Pietro a Cappiano \nindicavasi sempre con il titolo di chiesa battesimale, \nquando tale non era l’altra di Castel Franco. Arroge a ciò \nl’espressione dell’istrumento del 976, in cui si specifica \nl’ubicazione della chiesa di S. Pietro non battesimale, sita \nloco et finibus Vigesimo quae est prope ARME et fluvio \nArno: situata cioè fra la Gusciana, o piuttosto fra \nl’Antifosso (Arme) e il fiume Arno; ragione che per se \nsola autorizza a fissare il S. Pietro a Vigesimo  dell’antica \ndiocesi di Lucca, non già alla cateratta (ERRATA: della \nGusciana) del Padule di Fucecchio, ma fra questo canale e \nl’Arno, cioè verso Castel Franco. \nÈ ignota l’epoca e le cagioni per le quali Franco si \nchiamò questo castello, la di cui fondazione non sembra \nanteriore al secolo XIII, né all’epoca della divisione dei \nGuelfi e dei Ghibellini. Fu d’allora in poi che le sparse \npopolazioni di questa contrada per difendersi dalle \nscorrerie dei partiti avvicinaronsi di abitazioni e \ncircondarono il nuovo castello di fossi e mura torrite, \ncapaci a raccogliervi le famiglie, e i popoli di quattro \nparrocchie e borgore spicciolate. \nCastel Franco è di forma quadrangolare con quattro porte \nvolte ai 4 venti principali, a ciascuna delle quali fu dato il \nnome delle quattro villate di quella campagna. \nLa porta settentrionale dicevasi la porta di Caprognano da \nuna vicina parrocchia di tal nome ora è chiamata porta \nGusciana. L’australe, oggi porta di Arno, appellavasi a \nCatiana dalla propinqua chiesa di S. Martino di Catiana. \nLa porta orientale, di presente appellata porta alle \nCampane, era quella della parrocchia di S. Pietro, che alla \nmetà del secolo XIII distinguevasi col titolo di Castel \nFranco. La porta occidentale, attualmente detta allo \nSteccato , dicevasi di S. Bartolomeo a Paterno dalla chiesa \nomonima. \nLe quattro rammentate cappelle anticamente facevano \nparte del piviere di S. Maria al Monte, cui era stata unita \nsino dal secolo VIII la chiesa battesimale dei SS. Ippolito \ne Giovanni posta inter Arnum et Arme. (MEMOR. \nLUCCH. T. IV Docum. 102) – Vedere ARME. \nLa chiesa di S. Pietro a Castel Franco fu cominciata a \nriedificarsi di pianta nel 1284; per coadiuvare alla quale \nopera il vescovo Paganello con breve del 28 gennajo di \ndetto anno invitò a concorrere anche gli altri fedeli della \ndiocesi lucchese. \nQuesta chiesa nel 1443 fu fatta prepositura, \ncoll’ammensare alla medesima le rendite delle due chiese \ndi S. Bartolommeo di Paterno e di S. Michele di \nCaprognano . Essa fu eretta in colleggiata nel 1633 con 14 \ncanonici, compresevi tre dignità, cioè, Preposto, Priore e \nDecano. Fu lo stesso tempio ricostruito e adornato \nnell’anno 1719. \nVi erano inoltre dentro la Terra due monasteri di monache \ne uno di canonici Lateranensi Agostiniani, detto la Badia, \noltre un conservatorio di Clarisse oblate. \nI più antichi dinasti, che si conoscano stati signori di \nquesta contrada, furono i conti Cadolingi di Fucecchio, \nuno dei quali, Lotario del fu Conte Cadolo, sino dal 1006 \nrinunziò a favore della sua badia di Borgonuovo presso \nFucecchio, fra le altre cose, il giuspadronato della chiesa \ndi S. Martino a Catiana e di altre chiese del Val d’Arno \ninferiore, come lo erano S. Giorgio a Oltrario, S. Vito a \nSanta  Croce, S. Martino a Petriolo, ecc., chiese tutte \nrammentate in un istrumento del 1199 spettante al \nmonastero di Borgonuovo testè nominato, confermate poi \nalla stessa Badia dal Pontefice Onorio III con la bolla dei \n15 febbrajo 1217, e da Federigo II con diploma dato in \nSanminiato nel giugno 1226. (LAMI, Hoedepor.) \nAnco Monte Falcone, innanzi che passasse in dominio di \nalcuni signorotti della Val di Nievole, era stato venduto, \nnel 1114, per metà al vescovo di Lucca dal Conte Ugo \npronipote del summentovato Conte Lotario dei Cadolingi. \n(ARCH. ARCIV. di LUCCA e MEMOR. LUCCH. T. III) \nCastel Franco, nel settembre del 1262, fu preso \ndell’esercito Ghibellino comandato dal conte Guido \nNovello vicario del re Manfredi di Toscana. Quattro anni dopo i suoi abitanti si sottomisero volontariamente alla \nRepubblica di Pisa, che accolse essi e il loro territorio \nsotto la sua tutela. Tale accomandigia risulta da una \nconvenzione in data del 21 maggio 1267 (stile pisano) \nmediante la quale il territorio di Castel Franco fu \naggregato al contado di Pisa, assoggettato alle leggi \nmedesime, e accordato a quei terrazzani il diritto \nnominare un potestà e notaro, purchè questi magistrati \nfossero cittadini pisani con l’approvazione dell governo e \ncon l’appello delle sentenze al Potestà di Pisa. \nDalla quale capitolazione si rileva, che il paese di Castel \nFranco aveva fin d’allora i suoi particolari statuti. \nMa sì fatta dipendenza politica fu di corta durata, poiché, \nnell’anno susseguente al preaccennato trattato, i Lucchesi \nall’arrivo di Carlo d’Angiò ritolsero alla lega Ghibellina i \npeasi che poco innanzi avevano perduti in Val di Nievole \ne nel Val d’Arno inferiore, fra i quali fu Castel Franco. \n(PTOLOM. Annal. Lucens.) \nIntorno alla stessa epoca (4 marzo 1272) il vicario di quel \nre in Toscana confermò il privilegio dell navalestro, o \npassaggio dell’Arno davanti a Castel Franco, alla famiglia \nche prese per tale diritto il casato de’Pontonari, o \nPontonieri, famiglia oriunda di questa medesima Terra, \nestinta verso il 1650 e rinnovata nei nobili delll’Arena \nMartellini, che con l’eredità Pontonieri fondarono un \npriorato nella religione di Santo Stefano papa e martire. \n(ERRATA: Nel 1516) Nel 1316, dopo l’espulsione di \nUguccione della Faggiuola e del suo figliuolo da Lucca, le \nTerre del Val d’Arno inferiore, che sino allora avevano \nubbidito alla Repubblica Lucchese, si emanciparono da \nquel governo, dandosi alcune ai Fiorentini, altre ai \nSanminiatesi, e altre ancora ai Pisani. Castel Franco fu \nacquistato momentaneamente da questi ultimi che in un \nmedesimo giorno cavalcarono a Santa Maria a Monte, a \nCastel Franco e a Santa Croce, e che poco dopo \nsottomisero i castelli di Fucecchio, di cappiano, di \nOltrario, di Massa piscatoria e di Monte Falcone. I quali \notto Comuni, nel 1317, inviarono i loro sindaci a Napoli, \ndove alla presenza del re Roberto fu conclusa la pace fra i \nFiorentini, i Senesi e i Pistojesi, tutti fautori della pace \nGuelfa con i Pisani, i Lucchesi e altri amici e seguaci del \npartito imperiale o Ghibellino. \nFu poco stante questa contrada bersaglio delle guerre \nbattagliate nelle Cerbaje  fra i Fiorentini e i Lucchesi, in \nguisa che, ora da questi ora da quelli era assalita e \nsignoreggiata. Mancato il valoroso Castruccio, mentre i \nFiorentini stavano all’assedio di Lucca, (ottobre 1330) \nCastel Franco, Santa Croce e Fucecchio si diedero di \nlibera volontà alla guardia del Comune di Firenze, il quale \nmediante pubblico istrumento, rogato nel palazzo vecchio \nli 2 ottobre 1330, accolse sotto il suo patrocinio quelle \npopolazioni e dichiarò il loro paese distrettuale del \ncontado fiorentino. \nCastel Franco e tutte le Terre del Val d’Arno lucchese \nvennero confermate al Comune di Firenze da Mastino \ndella Scala in forza del trattato di venezia del 24 gennajo \n1339, e posteriormente dai Pisani subentrati nella \ndiminuzione lucchese, mediante la pace conchiusa ai 9 \nottobre 1342 con il duca d’Atene, tiranno più che vicario \ndella Repubblica Fiorentina. (GIO. VILLANI e \nAMMIRATO, Istor. Fior.) \nMentre però Firenze con la cacciata di quel duca (1343) \nricomperava la sua libertà, anco le castella e città a lei \nsuddite tentarono d’imitarne l’esempio. Furono fra queste \nle Terre del Val d’Arno inferiore, le quali costrinsero gli \nufiziali che il duca vi tenea a cedere o per viltà o per \ndanari, e a rinunziare al dominio che sopra di loro \nacquistato aveva la Signoria di Firenze. \nSennonchè il Comune di Castel Franco poco dopo \ndichiarò alla Repubblica fiorentina di volere aderire alle \nsue leggi e al suo governo, rinnovando, sotto il dì 8 \nottobre 1355, l’atto di sudditanza nelle mani del marchese \nRiccardino Malaspina allora capitano generale di guerra \ndei Fiorentini; in grazia del quale atto i popoli sottomessi \nriottennero gli antichi privilegi ed esenzioni. (LAMI, \nHodoep.) \nLe mura di Castel Franco, nel 1333, essendo state in gran \nparte abbattute dalla disastrosa piena dell’Arno, vennero \nripristinate nel modo che ora si vede quasi un secolo dopo \n(1424). In vista di ciò il governo di Firenze, con \ndeliberazione del 19 febbrajo di detto anno, diminuì di \ncento fiorini d’oro l’annua tassa d’imposizione dei 350 \nfiorini, che il comune di Castel Franco doveva pagare a \ntutto il susseguente maggio. \nCastel Franco nell’assedio sofferto nel 1432 dalle genti \ndel duca di Milano e i suoi alleati, avendo patito molti \ndanni, ottenne dalla Repubblica Fiorentina nel 1442 una \nnuova diminuzione delle tasse solite, e una più lunga \nproroga a pagare il debito arretrato. \nDopo quest’epoca Castel Franco di Sotto fu riguardato \nqual punto importante di frontiera, e uno dei depositi \nmilitari nelle guerre fra Firenze e Pisa. – Al quale effetto, \nnel 1496, la Repubblica fiorentina, mentre ordinava agli \nabitanti di Castel Franco di mettere il loro castello in \nistato di difesa, inviava loro due spingarde con varie \nmunnizioni a rinforzo delle già esistenti artiglierie, \naccordando facoltà di poter tagliare alberi per fortificare \ndue bastioni delle porte Caprognana e Catiana, ad \noggetto di cuoprirsi meglio da un qualche assalto nemico. \nDopo la conquista di Pisa, Castel Franco non offre più \nalla storia militare alcun fatto meritevole di \ncommemorazione, se pure non si voglia contare il sacco \ndato a questa Terra, nel 1537, dai soldati Spagnoli, che \nCosimo I aveva accolti e fatti alloggiare nei paesi del Val \nd’Arno inferiore. \nOffre bensì alcun chè alla storia medesima Castel Franco \ncome patria di varj soggetti che si distinsero per valore \nd’armi, siccome fu Jacopo di Nanni, detto l’Accattabriga, \ncapitano de’Fiorentini nel secolo XV, e nei secoli \nposteriori diversi individui della famiglia Guerrazzi. \nLa storia letteraria rammenta fra i dotti nativi di questa \nTerra un Emilio Ferretti celebre giureconsulto, che fiorì \nnella primà metà del secolo XVI; fr. Felice Danti minore \nOsservante, sacro oratore e teologo di vaglia, che fiorì nel \nsecolo XVIII. \nNelle belle arti, come scultore di plastica, nel secolo XVII \nebbe nome Antonio Novelli , di cui sono due statue di terra \ncotta nella chiesa di S. Giuseppe posta fuori di porta allo \nSteccato . \nComunità di Castel Franco di Sotto. – Il territorio di \nquesta Comunità ha una superficie di (ERRATA : 10617) \n10672 quadrati, dei quali 422 sono occupati da corsi \nd’acqua e da strade. Vi si trovano 4092 abitanti a ragione \ndi (ERRATA: 310) 320 individui per ogni miglio quadrato di suolo imponibile. \nLa figura corografica di questo territorio, oltre ad essere \nirregolarissima, trovasi intralciata con quella della \nComunità di Santa Croce a motivo delle Cerbaje e pasture \ndi Staffoli, cause di antiche e moderne liti fra i due \nmunicipii. Avvegnachè il distretto della parrocchia di \nStaffoli fu recentemente staccato dal territorio \ncomunitativo di Castel Franco, e assegnato a quello di \nSanta Croce, sebbene dal primo sia quasi dappertutto \ncircondato. \nConfina con sette Comunità del Granducato, e con una \ndello Stato Lucchese. A ostro con la Comunità di \nMontopoli, mediante il fiume Arno che rimonta alquanto \nsopra allo sbocco del torrente Vaghera  sino alla strada che \nscende da S. Romano presso alle cosi dette Buche. Costà \ndove l’Arno fa gomito, piegando da ostro a levante \nsubentra nella stessa ripa sinistra la Comunità di San \nMiniato, e poco appresso quella di Santa Croce, con la \nquale passa alla destra sponda e riscende per breve \ntragitto il fiume verso ponente. Parte di là rivolgendo la \nfronte a levante attraverso la strada provinciale fra Castel \nFranco e Santa Croce, per varcare l’Antifosso , poscia il \ncanale navigabile della Gusciana; oltre il quale \nincomincia a salire i poggi che fiancheggiano la sponda \ndestra della Gusciana. Giunta sul Poggio Adorno trova la \nComunità di Fucecchio, con la quale piegando la fronte a \ngrecale per la via rotabile che guida al ponte del Galleno \nentra nell’antica strada Regia Francesca, e lungh’essa \npercorre sino allo sbocco della via di Grifoglieto di fronte \nalla Comunità di Monte Carlo. Seguita con quest’ultima a \nfronteggiare anche dal lato di settentrione per la via, e \nposcia mediante il rio di Grifoglieto sino a che lungo il \npadule di Bientina entra nel fosso Navareccio. Questo \nfosso dal lato di maestrale serve di limite fra la Comunità \ndi Castel Franco e lo stato Lucchese, col quale arriva nel \nlago. Alla sponda del lago, voltando la fronte a ponente \ncosteggia con la Comunità di Bientina per il tragitto di \nmezzo miglio. Quindi retrocede dalla riva del lago, e per \ntermini artificiali piegando da ponente a ostro torna a \nconfine con la Comunità di Santa Croce, mediante il \nterritorio disunito delle Cerbaje  di Staffoli, che fronteggia \nper tre lati, sino a che dopo un tortuoso giro rivolgendosi \nverso mezzo giorno entra nel rio de’Ponticelli, dove trova \nla Comunità di S. Maria a Monte. Con quest’ultima si \ntocca da primo per un’angustissima lingua di terra, che va \na largheggiare allorchè arriva al rio Cannellajo , il quale \nrimonta sino alla sua sorgente per poi attraversare il \npoggio di Monte leone fra Monte Falcone e il Pozzo, da \ndove discende nella pianura della Gusciana che ripassa un \nmiglio a maestrale di Castel Franco per ritornare in Arno. \nI corsi maggiori d’acqua che attraversano o che \ncosteggiano questa Comunità, sono il fiume Arno e il  \ncanal maestro della Gusciana. Il primo ne lambisce i \nmeridionali confini per quasi due miglia, mentre il \nsecondo da grecale a libeccio percorre dentro il suo \nterritorio per altrettanto cammino. \nScorrono dal lato di settentrione per le Cerbaje, cioè sul \nrovescio dei poggi che separano la pianura dell’Arno dal \nlago di Bientina, i rivi e i fossi del Bottaccio, del \nCannellajo  e di Val Grande, detto anche di Val di Torre. \nMolte strade rotabili sono aperte in più direzioni nel \nterritorio in questione. Quella Regia provinciale lungo la \ndestra ripa dell’Arno; una comunitativa che ha un \nandamento opposto alla precedente; partendo da Castel \nFranco per Monte Falcone e Staffoli; una terza rasenta la \nsponda destra della Gusciana sino al Ponte a Cappiano ; \nuna quarta che da Poggio Adorno guida al Galleno; e \nfinalmente la strada Regia Francesca che dal Galleno va \nall’Altopascio. \nUno dei punti più elevati del territorio di Castel Franco è \nla sommità di Monte Falcone, presa dalla specola \nGuerrazzi, la quale però non si alza più di 196 braccia \nsopra il livello del Mediterraneo. Poco lungi da essa è la \nvilla signorile dell’illustre famiglia Albizzi, posta nel \nluogo dell’antico castello e in mezzo a una vasta tenuta. \nDa questa eminenza si gode una delle più ampie e più \nincantatrici vedute della Toscana; a levante-grecale la Val \ndi Nievole e Monte Albano; a settentrione-maestrale il \nlago di Bientina e più presso il padule; a ponente la \nvallecola di Buti e il Monte Pisano; e da libeccio a \nscirocco le Valli dell’Era e dell’Arno con le loro con le \nloro ridenti colline adorne di città, di popolose terre, di \nfrequenti borgate, di sempre crescenti villaggi, di vasti \npalazzi signorili, di numerose abitazioni in mezzo a \nfertilissimi poderi. \nLa natura del terreno, spettante alle colline che coronano \ndal lato destro la Valle dell’Arno, e che dividono il lago \ndi Bientina dal padule di Fucecchio, sembra identica a \nquello che forma l’ossatura apparente del vicino Monte \nAlbano, consistente in terreno stratiforme compatto \ncoperto nei fianchi inferiori da sedimenti ghiajosi misti \ntalvolta a fossili di origine marina. \nSono nella classe di quest’ultimi le estreme pendici delle \ncolline testè descritte, mentre la pianura fra la Gusciana e \nl’Arno, e quella di dietro al Poggio Adorno e a Monte \nFalcone sino ai paduli di Bientina e di Fucecchio furono \ncoperte da una fanghiglia palustre, che la naturale \ndecomposizione di piante incadaverite facilmente ingrassa \na favore dell’agricoltore. \nLa vite e il frumento, le biade e il mais, i legumi e i prati \nnaturali occupano la pianura meridionale, dalle sponde \ndell’Arno sino alla base dei poggi: sulla pendice dei quali \nalla vite subentra e spesse volte con essa fruttifica l’olivo \npiantato a filari. Il gelso è troppo raro in un clima e in un \nsuolo come questo cotanto favorevole all’educazione dei \nbachi da seta. \nDal crine dei poggi, chinando verso il padule di Bientina, \nil terreno è rivestito quasi costantemente di piante \nboschive cedue e di alto fusto, le quali fanno parte di \nquelle famigerate Cerbaje  fra l’Altopascio e il Galleno, \nattraversate dalla via Francesca o Romea, dove \npasseggiavano un dì cervi, daini e cignali. \n – Vedere. CERBAJE \nLe numerose strade rotabili aperte per varie direzioni: il \ncanal maestro della Gusciana fatto navigabile: la \nvicinanza del lago di Bientina e dell’Arno, sono altrettanti \nmezzi che facilitano ai possidenti di questa comunità e \ndelle sue limitrofe lo smercio dei prodotti di suolo. Uno \ndegli articoli più importanti per la Comunità di Castel \nFranco è quello dei boschi; i quali sogliono dare un \nprofitto anche per parte della copiosa cacciagione che vi \nsi raccoglie, la quale industria procaccia da vivere a molti \nabitanti delle cinque Terre del Val d’Arno inferiore, che \nvanno a caccia di volatili alle opportune stagioni in Maremma. \nÈ un articolo di risorsa l’arte di costruire e condurre \nnavicelli, la fabbricazione di terraglie lungo l’Arno, e il \nmestiere cui si dedicano molte donne in Castel Franco \nfilando e tessendo tele di canapa e di lino raccolto nel \nterritorio. \nIn Castel Franco di Sotto si tiene ogni lunedì un mercato, \nche prende il nome di fiera nel terzo lunedì di settembre. \nLa Comunità mantiene un medico, un chirurgo e due \nmaestri di scuola, oltre una scuola gratuita che hanno le \npovere fanciulle dalle suore del conservatorio (ERRATA: \ndi S. Marta) di S. Matteo. \nRisiede in Castel Franco un Potestà di prima classe, che \nabbraccia nella sua giurisdizione civile anche le Comunità \ndi Santa Croce, di S. Maria a Monte e di Monte Calvoli. \nPer le cause criminali e gli atti di polizia vi sopravvede il \nVicario Regio di Fucecchio. \nTrovasi in Castel Franco una cancelleria Comunitative di \n4a classe, la quale serve anco alle Comunità di Monte \nCalvoli, Montopoli e S. Maria a Monte. L’ingegnere di \nCircondario stà in Sanminiato, l’ufizio (ERRATA : \nd’esazione delle Ipoteche) d’esazione del Registro in \nFucecchio; la Conservazione e la Ruota in Pisa. \n \nPOPOLAZIONE della Comunità di CASTEL FRANCO di \nSOTTO a tre epoche diverse \n \n- nome del luogo: CASTEL FRANCO di SOTTO, titolo \ndella chiesa: S. Pietro (Collegiata), abitanti anno 1551: n° \n910 (con SS. Quirico e Giuditta, Monte Falcone), abitanti \nanno 1745: n° 1124, abitanti anno 1833: n° 3077 \n- nome del luogo: Monte Falcone, titolo della chiesa: SS. \nQuirico e Giuditta (Prioria), abitanti anno 1551: n° 910 \n(con S. Pietro, Castel Franco di Sotto), abitanti anno \n1745: n° 93, abitanti anno 1833: n° 98 \n \n- totale abitanti  anno 1551: n° 910 \n- totale abitanti  anno 1745: n° 1210 \n \nFrazione di popolazioni provenienti da Comunità \nlimitrofe \n \n- nome del luogo: Galleno, titolo della chiesa: S. Pietro \n(Cura), comunità dalla quale proviene: Fucecchio, \nabitanti anno 1833: n° 145 \n- nome del luogo: Orentano, titolo della chiesa: S. \nLorenzo (Pieve), comunità dalla quale proviene: Santa \nCroce, abitanti anno 1833: n° 772 \n- totale abitanti : n° 917 \n \n- TOTALE abitanti  anno 1833: n° 4092",
    "original_title": "CASTEL FRANCO DI SOTTO",
    "byte_offset": 2465546
  },
  {
    "context": "nella Valle dell’Ombrone senese.",
    "title": "CASTEL FRANCO",
    "body": "– Vedere PAGANICO.",
    "original_title": "CASTEL FRANCO",
    "byte_offset": 681029
  },
  {
    "context": "",
    "title": "CASTEL GUERRINO",
    "body": "Nome restato a una eminenza \ndell’Appennino fra il giogo di Scarperia, e la foce della \nFuta, nella Comunità e Giurisdizione di Firenzuola, da cui \nè circa 3 miglia toscane a ostro. \nFu nella sommità di Castel Guerrino, a 1912 braccia sopra \n\nil livello del mare, dove il ch. astronomo P. Inghirami, nel \ndì 1° d’ottobre 1812, vide contemporaneamente \nl’Adriatico e il Mediterraneo, e potè assicurarsi, che il \nlivello del mare inferiore appariva circa mezza tesa più \ndepresso di quello del mare superiore.",
    "original_title": "CASTEL GUERRINO",
    "byte_offset": 2487394
  },
  {
    "context": "nel Val d’Arno superiore sopra Figline.",
    "title": "CASTEL GUINELDO, o CASTEL GUINELLI",
    "body": "Castellare, detto il Castel vecchio alla Torricina presso la villa di San Cerbone, nel \npoggio a cavaliere della Terra di Figline, fuori della porta \nmeridionale. Questo castellare, da cui prese il distintivo \nl’antica parrocchia di S. Pietro, e una contrada dentro \nFigline, detta tuttora di Castel Guinelli, costituì il primo \npopolo e fu per quasi dire il nocciolo di Figline nuova, \ndove la magistratura civica nomina sempre fra i suoi \npriori quello di S. Pietro di Castel Guinelli, come membro \ne uno dei rappresentanti della Comunità di Figline. –  \nVedere FIGLINE",
    "original_title": "CASTEL GUINELDO, o CASTEL GUINELLI",
    "byte_offset": 2487938
  },
  {
    "context": "in Mugello.",
    "title": "CASTEL GUINIZINGO, o WINIZINGHI",
    "body": "– Vedere ASCIANELLO in Val di Sieve.",
    "original_title": "CASTEL GUINIZINGO, o WINIZINGHI",
    "byte_offset": 2488600
  },
  {
    "context": "in Val d’Orcia.",
    "title": "CASTELL’ACCARIGI , o CASTELLUCCIO ACCARIGI",
    "body": "Villa signorile con cappella (S. Girolamo) \nnella cura e Comunità di S. Giovanni d’Asso, \nGiurisdizione di Buonconvento, Diocesi di Pienza, \nCompartimento di Siena, da cui è circa 18 miglia toscane \na scirocco. \nÈ situata sopra un poggio bagnato dal fiumicello Asso. – \nFu signoria de’Piccolomini, poscia de’Marsili e Accarigi, \nuno dei quali nel 1639 fece dipingere dal Petrazzi il \nquadro di S. Girolamo della suindicata cappella.",
    "original_title": "CASTELL’ACCARIGI , o CASTELLUCCIO ACCARIGI",
    "byte_offset": 2488689
  },
  {
    "context": "",
    "title": "CASTELLACCIA, CASTELLACCIO, e CASTELLARE",
    "body": "Nome generico di castelli diruti o abbandonati, molti dei \nquali danno il nomignolo e servono d’indicazione ad \nalcune coontrade, di cui citeremo pochi esempj.",
    "original_title": "CASTELLACCIA, CASTELLACCIO, e CASTELLARE",
    "byte_offset": 2489202
  },
  {
    "context": "nella Valle Tiberina fra Sansepolcro e Anghiari.",
    "title": "CASTELLACCIA DI GRAGNANO",
    "body": "",
    "original_title": "CASTELLACCIA DI GRAGNANO",
    "byte_offset": 2489412
  },
  {
    "context": "in Val di Tora, ",
    "title": "CASTELLACCIA DELLE PARRANE",
    "body": "nella Comunità di Colle Salvetti.",
    "original_title": "CASTELLACCIA DELLE PARRANE",
    "byte_offset": 2489492
  },
  {
    "context": "sopra Talla nel Val d’Arno casentinese,",
    "title": "CASTELLACCIA o CASTELLACCE",
    "body": "popolo e Comunità di Talla.",
    "original_title": "CASTELLACCIA o CASTELLACCE",
    "byte_offset": 2489576
  },
  {
    "context": "",
    "title": "CASTELLACCIO DI MARRADI",
    "body": "– Vedere BIFORCO di MARRADI. ",
    "original_title": "CASTELLACCIO DI MARRADI",
    "byte_offset": 2489680
  },
  {
    "context": "nella Valle dell’Arno sotto Firenze.",
    "title": "CASTELLACCIO DI TRAVALLE",
    "body": "– Vedere TRAVALLE.",
    "original_title": "CASTELLACCIO DI TRAVALLE",
    "byte_offset": 2489740
  },
  {
    "context": "",
    "title": "CASTELLACCIO DI TREDOZIO",
    "body": "– Vedere TREDOZIO.",
    "original_title": "CASTELLACCIO DI TREDOZIO",
    "byte_offset": 2489840
  },
  {
    "context": "sopra Montenero di Livorno.",
    "title": "CASTELLACCIO",
    "body": "",
    "original_title": "CASTELLACCIO",
    "byte_offset": 2489680
  },
  {
    "context": "in Val d’Elsa.",
    "title": "CASTELLACCIO o CASTELLARE DI FIGLINE",
    "body": "– Vedere FIGLINE di Val d’Elsa.",
    "original_title": "CASTELLACCIO o CASTELLARE DI FIGLINE",
    "byte_offset": 2489939
  },
  {
    "context": "nella Valle del Metauro.",
    "title": "CASTELLACCIOLA (SS. STEFANO E LORENZO ALLA)",
    "body": "Parrocchia spicciolata \nnella Comunità Giurisdizione e 6 miglia toscane a \nscirocco dalla Badia Tedalda, Diocesi di Sansepolcro, già \nNullius di Sestino, Compartimento di Arezzo. \nRisiede sul monte detto l’Alpe della Luna alle sorgenti del \nfiume Metauro presso al confine del territorio Granducale \ne della comu nità della Badia Tedalda. \nLa parrocchia della Castellacciola ha 145 abitanti.",
    "original_title": "CASTELLACCIOLA (SS. STEFANO E LORENZO",
    "byte_offset": 2490035
  },
  {
    "context": "nella valle del Savio in Romagna.",
    "title": "CASTELL’ALFERO",
    "body": "– Vedere ALFERO (CASTELL’).",
    "original_title": "CASTELL’ALFERO",
    "byte_offset": 2490507
  },
  {
    "context": "nel Val d’Arno superiore.",
    "title": "CASTELLANO (TORRE DEL)",
    "body": "Villa signorile che ha l’apparenza di un \nfortilizio, situata sul fianco meridionale del monte di \nVallombrosa fra Reggello e Cetina vecchia, nella cui \nparrocchia è situata. \nDicesi del Castellano dalla nobile famiglia fiorentina \nCastellani o del Castellano, che nei tempi trascorsi \ncotesta casa torrita in mezzo ai suoi poderi edificò.",
    "original_title": "CASTELLANO (TORRE DEL)",
    "byte_offset": 2490596
  },
  {
    "context": "in Val di Tora.",
    "title": "CASTELL’ANSELMO",
    "body": "Villa dove fu un \ncastelletto, che ha dato il titolo a una parrocchia (S. \nMaria) nella Comunità e 3 miglia toscane a ostro di Colle \nSalvetti, Giurisdizione e Diocesi di Livorno, già di Pisa, \nal cui Compartimento appartiene. \nRisiede sul dorso di una collinetta, cha fa parte di uno dei \ncontrafforti settentrionali dei monti Livornesi, mezzo \nmiglio a libeccio dell’osteria della Torretta e del fiume \nTora. \nSi trovano memorie di Castell’Anselmo sino dal mille. Fu \ndiroccato dall’esercito fiorentino nel 1432 per castigo dei \nsuoi abitanti, i quali si erano ribellati ai vincitori. \n(BONINCONTRI Istor. Fio.) \n – Vedere ANSELMO (CASTELL’) \nRimonta al secolo XV la traslazione del fonte battesimale \ndalla distrutta pieve di S. Lorenzo in Piazza  alla chiesa di \nS. Maria a Castell’Anselmo. \nLa parrocchia di Castell’Anselmo conta 348 abitanti.",
    "original_title": "CASTELL’ANSELMO",
    "byte_offset": 2490998
  },
  {
    "context": "nel Val d’Arno pisano. – ",
    "title": "CASTELLARE (S. ANDREA del)",
    "body": "Vedere FORNACETTE, e POZZALE.",
    "original_title": "CASTELLARE (S. ANDREA del)",
    "byte_offset": 2491902
  },
  {
    "context": "sopra Pistoja.",
    "title": "CASTELLARE DI BAGGIO",
    "body": "– Vedere BAGGIO in Val d’Ombrone pistojese. ",
    "original_title": "CASTELLARE DI BAGGIO",
    "byte_offset": 2491994
  },
  {
    "context": "in Val di Pesa.",
    "title": "CASTELLARE DI CERBAJA",
    "body": "– Vedere CERBAJA in Val di Pesa.",
    "original_title": "CASTELLARE DI CERBAJA",
    "byte_offset": 2492085
  },
  {
    "context": "",
    "title": "CASTELLARE DI CRESPINA",
    "body": "– Vedere CRESPINA.",
    "original_title": "CASTELLARE DI CRESPINA",
    "byte_offset": 2492164
  },
  {
    "context": "",
    "title": "CASTELLARE DI GUASTICCE",
    "body": "– Vedere GUASTICCE.",
    "original_title": "CASTELLARE DI GUASTICCE",
    "byte_offset": 2492214
  },
  {
    "context": "in Val di Pescia.",
    "title": "CASTELLARE (S. MARIA AL)",
    "body": "Grossa borgata con chiesa parrocchiale dell’antico piviere di S. \nPietro in Campo nella Comunità Giurisdizione Diocesi e \nmiglia toscane 1 e 1/2 a ostro di Pescia, Compartimento di \nFirenze. \nTrovasi presso la strada Regia lucchese in vicinanza della \ndogana del Cardino sul confine del Granducato con lo \nstato di Lucca. – Il popolo di questo Castellare faceva \nComunità, e nel 1322 intervenne alla capitolazione \nstipulata fra i popoli della Val di Nievole e i sindaci o \nrappresentanti della repubblica Fiorentina. \nS. Maria al Castellare conta 2332 abitanti.",
    "original_title": "CASTELLARE (S. MARIA AL)",
    "byte_offset": 2492267
  },
  {
    "context": "in Val d’Ombrone pistojese.",
    "title": "CASTELLARE DI PACCIANA",
    "body": "– Vedere PACCIANA.",
    "original_title": "CASTELLARE DI PACCIANA",
    "byte_offset": 2492885
  },
  {
    "context": "in Val di Sieve pistojese.",
    "title": "CASTELLARE DI PULICCIANO",
    "body": "– Vedere PULICCIANO.",
    "original_title": "CASTELLARE DI PULICCIANO",
    "byte_offset": 2492965
  },
  {
    "context": "",
    "title": "CASTELLARE DI SOVICILLE",
    "body": "– Vedere SOVICILLE.",
    "original_title": "CASTELLARE DI SOVICILLE",
    "byte_offset": 2493046
  },
  {
    "context": "sul Monte Pisano.",
    "title": "CASTELLARE (POGGIO DEL)",
    "body": "– Vedere AGATA (POGGIO S.).",
    "original_title": "CASTELLARE (POGGIO DEL)",
    "byte_offset": 2493098
  },
  {
    "context": "nella Valle della Paglia.",
    "title": "CASTELL’AZZARA",
    "body": "Castello antico con pieve moderna (S. Niccolò) nella Comunità \nGiurisdizione e circa 7 miglia toscane a scirocco di Santa \nFiora, Diocesi di Sovana, Compartimento di Grosseto. \nÈ posto sul monte omonimo fra le scaturigini dei torrenti \nSiele e Fiume, entrambi tributarj del fiume Paglia. \nFu uno dei castelli dell’illustre famiglia Baschi, che \ndominò lungo tempo in Montorio, in Castellottieri, in S. \nGiovanni delle Contee, e in Castell’Azzara. Raccomandati \nquei nobili per atto del 1475 alla Repubblica di Siena, \nfurono nuovamente accolti alle stesse condizioni dal \nGranduca Cosimo III con rescritto del 3 ottobre 1690. \nEstinta la famiglia de’Baschi, ereditarono gran parte di \nbeni posti in Castell’Azzara i nobili senesi del Ciaja, che \ntuttora ne sono possessori. \nUno statuto di Castell’Azzara redatto nel 1572 conservasi \nnell’Archivio delle Riformagioni di Siena. \nLa chiesa di S. Niccolò di Castell’Azzara fu eretta in \npieve arcipretura nel 1805. \nEssa conta 835 abitanti.  ",
    "original_title": "CASTELL’AZZARA",
    "byte_offset": 2493176
  },
  {
    "context": "Casale esistito ",
    "title": "CASTELL’AZZI nel Val d’Arno Superiore",
    "body": "sul torrente Cesto presso Figline. Ebbe nome da uno dei \nsuoi più antichi padroni al pari del poggio Azziano, di \nMont’Azzi e dell’Ager Azzi, rammentati agli articoli \nAZZANO, AZZI (MONT’) e AGAZZI. \nSi trovano memorie del castello d’Azzo presso Figline \nnelle pergamene della badia di passignano sotto gli anni \n1037, 1071, 1101 e 1109.",
    "original_title": "CASTELL’AZZI nel Val d’Arno Superiore",
    "byte_offset": 2494241
  },
  {
    "context": "in Val di Merse.",
    "title": "CASTELLETTO MASCAGNI",
    "body": "Casale con parrocchia (S. Lorenzo) nella Comunità Giurisdizione \ne 2 miglia toscane a settentrione di Chiusdino, Diocesi di \nVolterra, Compartimento di Siena. \nQuesto Castelletto, posto in collina fra il torrente Freccia \ne il fiume Merse, ha preso il nome dalla famiglia \nMascagni, che ne possiede il territorio e che abita la casa \nstessa dove nacque uno dei più grandi anatomici della \npassata età. \nLa chiesa del Castelletto eretta in parrocchia nel 1629, fu \ndotata dalla Comunità di Chiusdino che ne gode il \npatronato. \nLa cura del Castelletto Mascagni nel 1675 non aveva che \n95 abitanti, mentre nel 1833 contava 375 popolani.",
    "original_title": "CASTELLETTO MASCAGNI",
    "byte_offset": 2494653
  },
  {
    "context": "in Val di Magra. ",
    "title": "CASTELLETTO DI TERRAROSSA",
    "body": "Nome rimasto a un poggetto posto a cavaliere dell’attuale \nborgo di Terrarossa, dove forse esisteva la rocca o palazzo \ndei marchesi Malaspina di quel ramo .",
    "original_title": "CASTELLETTO DI TERRAROSSA",
    "byte_offset": 2495336
  },
  {
    "context": "in Val di Magra.",
    "title": "CASTELLETTO DI (ERRATA : MONTE PO’) VENDASO",
    "body": "Vico sulla destra del \ntorrente Mommio presso la nuova strada militare che \nvarca l’Appennino di Fivizzano, nella parrocchia di S. \nPaolo a Vendaso , Comunità Giurisdizione e 3 miglia \ntoscane a grecale di Fivizzano, Diocesi di Pontremoli, già \nLuni-Sarzana. Compartimento di Pisa.",
    "original_title": "CASTELLETTO DI (ERRATA : MONTE PO’)",
    "byte_offset": 2495545
  },
  {
    "context": "in Val di Chiana. ",
    "title": "CASTELLINA DI ASINALUNGA",
    "body": "Villa nel popolo di S. Maria delle Grazie al Guazzino, nel \npiviere Comunità Giurisdizione e 2 miglia toscane a \ngrecale di Asinalunga, Diocesi di Pienza, già di Arezzo, al \ncui compartimento appartiene. \nTrovasi sulla strada che da Asinalunga a Fojano, fra la \nFoenna e l’Esse, sopra un banco di tufo ricco di fossili e \ndi altri fossili terrestri e marini. – Vedere GUAZZINO (S. \nMaria al).",
    "original_title": "CASTELLINA DI ASINALUNGA",
    "byte_offset": 2495901
  },
  {
    "context": "in Romagna.",
    "title": "CASTELLINA DI BAGNO",
    "body": "Borgata con torre semidiruta e una chiesa (S. Lorenzo), la quale sino al \ndeclinare dello scorso secolo fu parrocchiale, fra S. Piero \ne S. Maria di Bagno, nelle cui giurisdizione è compresa. \nDiocesi di Sansepolcro, già Nullius di Bagno, \nCompartimento di Firenze. \nRisiede sulla ripa destra del Savio alla base settentrionale \ndel monte Comero, di fronte alla rocca di Corzano, \nappena un terzo di miglio a scirocco di S. Piero in Bagno. \nVi ebbe qualche diritto la chiesa di S. Maria in Bagno, \nsiccome apparisce da una bolla di Adriano IV, spedita li \n13 agosto del 1156 all’arciprete di Bagno. Pervenne in \nseguito nei conti Guidi, a un ramo dei quali la confermò \nl’imperatore Federigo II nel 1247, dopo che i figli del \nconte Guido Guerra ebbero acquistato la metà dei castelli \ndi Fontechiusi, di Larciano e della Castellina, venduti \nloro per lire 960 di moneta Ravennate da Bellincione di \nUberto, da un conte di Castro Caro, e da altri feudatarj di \nquella contrada. Seguì nel piano della Castellina un atto di \nconcordia con la data del 1253, relativo a una quietanza \ngenerale fra Guido Novello e Conte di Modigliana e il \nConte Simone di lui fratello da una parte, e dall’altra i \nconti Guido, Guido Guerra e Ruggieri fratelli e figli del \nConte Aghinolfo di Romena. (P. ILDEFONSO, Deliz. \ndegli Eruditi, T. VIII)",
    "original_title": "CASTELLINA DI BAGNO",
    "byte_offset": 2496349
  },
  {
    "context": "detta già dei TREBBIESI fra le Valli dell’Elsa, dell’Arbia e della Pesa.",
    "title": "CASTELLINA IN CHIANTI",
    "body": "Castello capoluogo di Comunità, sotto la Giurisdizione civile e \ncriminale del Vicario Regio di Radda, nella Diocesi di \nColle, già di Fiesole, Compartimento di Siena. \nRisiede a un’altezza di mille braccia sopra il livello del \nMediterraneo, sul pinnacolo dei poggi che chiudono il \nChianti dal lato meridionale, e le cui acque scolano, a \nlevante direttamente nell’Arbia, a ponenete nell’Elsa \nmediante il torrente Staggia, e a settentrione nel fiume \nPesa. \nPer modo che da questo punto si dominano tre Valli nel \ntempo che esso offre una della più estese e variate \nprospettive della Toscana. \nÈ un piccolo castello a guisa di borgo cinto di mura con \ndue porte e una sola strada fiancheggiata da decenti \nabitazioni, attraversata dall’antica strada provinciale che \ndalla Pesa sale a S. Donato in Poggio e alla Castellina per \nandare a Siena. \nTrovasi nel grado 28° 56’ 8” di longitudine e 43° 28’ 5'” \ndi latitudine, 9 miglia toscane a levante di Colle, 10 a \nsettentrione di Siena, e 5 a ponente di Radda. \nPortò il nome di Castellina de’Trebbiesi dai nobili del \nvicino or distrutto castelletto di Trebbio, feudatarj dei \nConti Guidi; a favore dei quali la Castellina, sotto il nome \ngenerico di Castiglione, insieme con altri villaggi della \nvicina contrada, da Federigo II nel 1220, venne concessa \nin benefizio. – Qualunque sia l’origine di questo paese, \nesso da tempo remotissimo apparteneva alla giurisdizione \ncivile della città di Firenze, siccome lo era della diocesi \nfiesolana rapporto alla giurisdizione ecclesiastica. Quindi \nè che anche nel secolo XI il castello di Rencine, spettante \nalla Comunità della Castellina, sebbene assai più \nprossimo a Siena, dichiaravasi negli atti pubblici di quella \netà compreso nella giudiciaria fiorentina e fiesolana, \nsiccome lo prova un contratto di vendita rogato in \nRencine nel 26 gennajo 1054 (ARCH. DIPL. FIOR. Carte \ndi S. Eugenio). \nNel secolo XV questa borgata fu cinta di mura castellane; \nessendo che la Castellina riguardavasi insieme con \nRencine, quale antemurale a difesa del contado fiorentino \ndal lato di Siena. Al qual proposito narrasi, che essendo \nda un pauroso cittadino raccontato a Cosimo de’Medici il gran naufragio che nella guerra di Alfonso d’Aragona la \nRepubblica aveva patito con la perdita di Rencine, il \nsaggio vecchio lo domandò, che per sua fè gli dicesse in \nqual parte del dominio Rencine fosse collocato? \nFormava la Castellina uno dei Terzieri, nei quali dalla \nRepubblica fiorentina era stato diviso il governo civile del \nChianti, siccome essa fu lungo tempo capo, e diede nome \nalla lega della stessa contrada. Infatti nella Castellina \nconservavansi gli statuti e ordinamenti spettanti a quella \nmilizia forense, una copia dei quali, con la data del 16 \nagosto 1386, fu inserita in un libro delle matricole \ndell’arte de’giudici e notari della città di Firenze (ARCH. \nDIPL. FIOR. Carte della Badia di S. Eugenio presso \nSiena). \nNel 1397 la Castellina, forte per sito ma debole per arte, \nfu saccheggiata e arsa dalle genti del duca di Milano, \nmentre questi teneva la signoria di Siena. Le fu \nminacciata una simile sorte nel 1452, quando sostenne gli \nassalti di una numerosa oste Napoletana, che se ne partì \ncon vergogna dopo 44 giorni impiegati a combatterla. –  \nTanto erano, soggiunge un grave storico fiorentino, gli \neserciti di quell’età formidabili e quelle guerre pericolose, \nche molte terre, le quali oggi come luoghi impossibili a \ndifendersi si abbandonano, allora come cose impossibili a \npigliarsi si difendevano. – Più concludente riescì la guerra \nche il nemico medesimo pochi anni dopo (anno 1478) \nunito alle genti del Papa tornò a fare alla Castellina. La \nquale trovossi investita e stretta da armati in modo che i \nterrieri, disperando del soccorso, si diedero a patti dopo \naver sopportato 40 giorni di molestissimo assedio \n(AMMIR. Istor. Fior.) \nIl territorio della Castellina, per rapporto alla \ngiurisdizione ecclesiastica, nel 1592 fu staccato dalle tre \ndiocesi di Fiesole, di Firenze e di Siena, che in questa \ncontrada erano fra loro a confine, per assegnare i popoli \ndello stesso distretto alla nuova diocesi e città di Colle. \nIl quale distretto si componeva allora del piviere di S. \nLeonino in Conio spettante alla diocesi di Fiesole, di \nquello di S. Agata in Chianti della diocesi di Siena, e di \nuna porzione del piviere di Poggibonsi della chiesa \nFiorentina. \nPrima di tal’epoca la parrocchia di S. Salvadore alla \nCastellina, filiale della chiesa battesimale di S. Leonino, o \nS. Leolino in Conio, era designata col titolo di S. \nSalvadore in Arbiola, forse per essere alle sorgenti \ndell’Arbiola, che nasce mezzo miglio a levante della \nCastellina. Più tardi la stessa chiesa fu eretta in \nprepositura, la quale insieme con la sua canonica, nel \n1814, è stata decentemente restaurata. \nComunità della Castellina in Chianti . – Il territorio di \nquesta Comunità occupa una superficie di 29085 quadrati \ndei quali 686 quadrati sono presi da corsi d’acqua e da \nstrade. \nVi stanzia una popolazione di 3268 abitanti, a ragione di \n92 individui per ogni miglio quadrato di suolo imponibile. \nLa figura iconografica del suo territorio è piramidale con \nla base volta a ostro, che arriva alla ripa destra del torrente \nStaggia, e con la punta a settentrione che rasenta la \nsponda sinistra del fiume Pesa. \nConfina con sei Comunità; a ostro con quella di \nMonteriggioni a partire dal bivio della strada di S. \nLeonino in Conio con la provinciale del Chianti, da dove \ndirigendosi all’oriente Topina perviene al fosso \nFiorentino, col quale arriva al torrente Staggia, la cui \ncorrente prosegue da ostro a libeccio sino alla confluenza \ndel fosso Gena. Costà lascia la Comunità di \nMonteriggioni, e subentra quella di Poggibonsi, \nfronteggiando con essa prima per termini artificiali, poi \nmediante il torrente Corfini che oltrepassa a ponente onde \nrimontare per breve tragitto quello di Strulla, che poi \nattraversa per andare incontro alla confluenza dei due rivi \nGraggiana e Granajo . A questo punto voltando la fronte \na maestrale, sottentra a contatto la Comunità di Barberino \ndi Val d’Elsa, prima mediante il rio del Granajo , poi la \nstrada di Sant’Agnese, con la quale piegando a ponente-\nlibeccio si dirige sul crine dei poggi, e di là per la strada \nMaremmana scende fra le lame di Sicelle e di Piazza sino \nnel fiume Pesa, dove trova la Comunità di Greve. \nCostà forma un angolo acuto volgendo faccia da ponente-\nlibeccio a grecale per rimontare la Pesa sino a che, \noltrepassato di mezzo miglio lo sbocco del fosso \nCerchiajo , giunge alla confluenza del borro delle Ripacce \nquasi di faccia a Monte Bernardi . Qua lascia a grecale il \nfiume Pesa e la Comunità di Greve costeggiando a levante \nil territorio della Comunità di Radda, con la quale sale di \nconserva il poggio di Pietrafitta, e di là per Collepetroso \nentra nei primi solchi dell’Arbiola, e poco dopo per breve \ncammino corre con l’Arbia sino alla confluenza del fosso \ndi Castagneto . Rimontato quest’ultimo fosso entra in \nquello di Sagna, mediante il quale, piegando verso \nscirocco, si dirige per Tregoli sulla cresta dei poggi che \ndividono le acque dell’Arbia da quelle dello Staggia. \nCostassù presso Fonterutoli lascia la Comunità di Radda, \ne trova quella di Castelnuovo Berardenga, con la quale \nconfina dal lato di ostro per il corso di circa un miglio, \nmetà mediante le prime scaturigini del torrente Staggia, e \nl’altra metà per termini artificiali sino al bivio della strada \nprovinciale del Chianti con quella di S. Leonino in Conio, \ndove ritorna a contatto con la Comunità di Monteriggioni. \nNasce in questo territorio da piccoli ruscelletti fra Tegoli \ne Collepetroso il celebr fiumicello Arbia, mentre poco \nlungi da esso scaturisce sotto Fonterutoli il torrente \nStaggia, influente il più cospicuo sotto il fiume Elsa, cui \nprestano piccolo tributo i torrenti Gena, Gagliano, Corfini \ne Strulla, i quali tutti hanno origine nel fianco occidentale \ndei poggi della Castellina, sulla cui schiena corre il \ntorrente Cerchiajo  per vuotarsi nel fiume Pesa. \nLa struttura fisica del territorio della Castellina appartiene \nnella massima parte alle roce stratiformi Appenniniche, \ncioè, calcarea compatta, schisto marnoso e grés antico. \nFra le quali tre rocce quella di grés, o arenaria, si affaccia \nin maggior copia delle altre sotto l’aspetto di macigno \ngiallastro micaceo, e di pietra serena. Di quest’ultima \nqualità di arenaria di grana fine e serrata, ottima per i \nlavori di quadro e per lastricare le strade di Siena, trovansi \naperte molte cave fra la Castellina e Rencine. \nI monti della Castellina geologicamente considerati \npossono dirsi gli ultimi nella serie di quelli che correndo \nfra la Val di Pesa e la Val d’Elsa mostrano la loro ossatura \nappenninica. \nLa quale formazione va a cangiare più o meno ex abrupto \no a nascondersi sotto altre rocce di età e di struttura \ndiversa, come sarebbe dal lato di Monteriggioni la \ncalcarea cavernosa, dalla parte di Poggibonsi la calcarea conrezionata, e dal lato dell’Arbia un grés di colore \ncastagnolo friabile, e una calcarea argillosa attraversata da \nfiloni di solfo. Tali varietà di minerali, che fiancheggiano, \no si affacciano intorno ai monti della Castellina, danno al \nnaturalista il primo indizio di un passaggio di terreni, un \nsegnale di distruzione di vecchie rocce, di creazione di \naltre meno antiche, o travisate da una qualche causa fisica \na noi ignota. \nOttime sono le produzioni vegetabili di questa Comunità. \nFra le medesime portano il vanto i vini della Castellina e \ndi Pietrafitta, che al pari di quelli delle altre due Comunità \ndel Chianti riescono dei più generosi e squisiti della \nToscana. Gli alberi di alto fusto, e le selve di castagni \noccupano una estesa porzione di questo territorio. Più \nlimitati sono i pascoli artificiali: rapporto ai quali merita \ndi essere citata a modello la nuova cascina di Topina del \ncolonnello Ricci. Gli olivi e gelsi scarseggiano anziché \nno; la sementa delle granaglie, se non sovrabbonda, basta \nal consumo della popolazione. \nFra gli animali, il maggior frutto si ritrae dalle carni \nporcine, dai vitelli e dagli agnelli. Anco i pollami e la \ncaccia offrono una risorsa per la vicinanza di Siena, di \nPoggibonsi, e di altri luoghi di mercato. \nCon Motuproprio del 23 maggio 1774 relativo al \nregolamento economico delle Comunità dello Stato \nFiorentino, rispetto a questa della Castellina, furono a lei \nriuniti i 18 popoli seguenti: 1. S. Agnese in Chianti; 2. S. \nCristina a Ligliano; 3. S. Donato a Verzeto; 4. S. Giorgio \nalla Piazza; 5. S. Giovanni alla Rondinella ; 6. S. Giusto a \nRicavo; 7. S. Jacopo a Pietrafitta; 8 S. Leonino in Conio; \n9. S. Lorenzo a Tregole; 10 S. Lorenzo a Grignano; 11 S. \nMartino a Cispiano; 12. S. Michele alla Leccia; 13. S. \nMichele a Rencine; 14. S. Miniato a Fonterutoli; 15. S. \nNiccolò a Sterzi; 16. (ERRATA : S. Pietro a Cagnano) S. \nPietro a Cignano; 17. S. Quirico a Montenano; 18. S. \nSalvadore alla Castellina. \nLa Comunità mantiene un chirurgo e un maestro di scuola \nelementare. \nNella Castellina vi è un mercato che cade nel giorno di \nmercoledì, con più tre fiere annuali, nel 24 giugno, nel 24 \nagosto e nel mercoledì dopo la terza domenica di \nsettembre. \nSopravvede per la giurisdizione civile e criminale il \nVicario Regio di Radda, dov’è la cancelleria comunitativa \ne l’ingegnere di Circondario. L’ufizio di esazione del \nRegistro è a Greve, la conservazione delle Ipoteche e la \nRuota in Siena. \n \nPOPOLAZIONE della Comunità della CASTELLINA nel \nCHIANTI a tre epoche diverse \n \n- nome del luogo: S. Agnese in Chianti, titolo della \nchiesa: S. Agnese (Pieve), diocesi cui apparteneva prima \ndel 1592: Siena, abitanti nel 1551: n° 124, abitanti nel \n1745: n° 308, abitanti  nel 1833: n° 287 \n- nome del luogo: CASTELLINA, titolo della chiesa: S. \nSalvadore (Prepositura), diocesi cui apparteneva prima \ndel 1592: Fiesole, abitanti nel 1551: n° 231, abitanti nel \n1745: n° 550, abitanti  nel 1833: n° 688 \n- nome del luogo: Cispiano, titolo della chiesa: S. Martino \n(Cura), diocesi cui apparteneva prima del 1592: Firenze, \nabitanti nel 1551: n° 53, abitanti nel 1745: n° 55, abitanti \n\nnel 1833: n° 69 \n- nome del luogo: Conio, titolo della chiesa: S. Leonino \n(Pieve), diocesi cui apparteneva prima del 1592: Fiesole, \nabitanti nel 1551: n° 247, abitanti  nel 1745: n° 416 (con \nS. Giovanni Battista e S. Michele, Rondinella e Leccia), \nabitanti nel 1833: n° 542 (con S. Giovanni Battista e S. \nMichele, Rondinella e Leccia) \n- nome del luogo: Rondinella e Leccia, titolo della chiesa: \nS. Giovanni Battista e S. Michele (annesso), diocesi cui \napparteneva prima del 1592: Fiesole, abitanti nel 1551: n° \n96, abitanti nel 1745: n° 416 (con S. Leonino, Conio), \nabitanti nel 1833: n° 542 (con S. Leonino, Conio) \n- nome del luogo: Fonterutoli, titolo della chiesa: S. \nMiniato (Prioria), diocesi cui apparteneva prima del 1592: \nFiesole, abitanti nel 1551: n° 116, abitanti nel 1745: n° \n27, abitanti nel 1833: n° 69 \n- nome del luogo: *Grignano, titolo della chiesa: S. \nLorenzo (Prioria), diocesi cui apparteneva prima del \n1592: Fiesole, abitanti  nel 1551: n° 190, abitanti  nel \n1745: n° 83, abitanti nel 1833: n° 174 \n- nome del luogo: Lignano, titolo della chiesa: S. Cristina \n(Prioria), diocesi cui apparteneva prima del 1592: Firenze, \nabitanti nel 1551: n° 183, abitanti nel 1745: n° 159, \nabitanti nel 1833: n° 207 \n- nome del luogo: Montenano, titolo della chiesa: S. \nQuirico (Prioria), diocesi cui apparteneva prima del 1592: \nFirenze, abitanti nel 1551: n° 152, abitanti  nel 1745: n° \n136, abitanti nel 1833: n° 163 \n- nome del luogo: *Piazza, titolo della chiesa: S. Giorgio \n(Prioria), diocesi cui apparteneva prima del 1592: Fiesole, \nabitanti nel 1551: n° 108, abitanti nel 1745: n° 93, \nabitanti nel 1833: n° 119 \n- nome del luogo: *Pietrafitta, titolo della chiesa: S. \nJacopo (Prioria), diocesi cui apparteneva prima del 1592: \nFiesole, abitanti nel 1551: n° 197, abitanti nel 1745: n° \n195, abitanti nel 1833: n° 240 \n- nome del luogo: Rencine, titolo della chiesa: S. Michele \n(Pieve), diocesi cui apparteneva prima del 1592: Fiesole, \nabitanti nel 1551: n° 229, abitanti  nel 1745: n° 243 (con \nS. Pietro, Cagnano), abitanti  nel 1833: n° 193 (con S. \nPietro, Cagnano) \n- nome del luogo: Cagnano, titolo della chiesa: S. Pietro \n(soppresso), diocesi cui apparteneva prima del 1592: \nFiesole, abitanti  nel 1551: n° 28, abitanti nel 1745: n° \n243 (con S. Michele, Rencine), abitanti nel 1833: n° 193 \n(con S. Michele, Rencine) \n- nome del luogo: *Ricavo, titolo della chiesa: S. Giusto \n(Pieve), diocesi cui apparteneva prima del 1592: Firenze, \nabitanti nel 1551: n° 62, abitanti nel 1745: n° 46, abitanti \nnel 1833: n° 87 \n- nome del luogo: Sterzi, titolo della chiesa: S. Niccolò \n(Pieve), diocesi cui apparteneva prima del 1592: Firenze, \nabitanti nel 1551: n° 59, abitanti nel 1745: n° 74, abitanti \nnel 1833: n° 141 (con S. Donato, Verzeto) \n- nome del luogo: Verzeto, titolo della chiesa: S. Donato \n(soppresso), diocesi cui apparteneva prima del 1592: \nFirenze, abitanti  nel 1551: n° 33, abitanti nel 1745: n° 45, \nabitanti nel 1833: n° 141 (con S. Niccolò, Sterzi) \n- nome del luogo: Tregole, titolo della chiesa: S. Lorenzo \n(Prioria), diocesi cui apparteneva prima del 1592: Fiesole, \nabitanti nel 1551: n° 75, abitanti nel 1745: n° 191, \nabitanti nel 1833: n° 210 - totale abitanti  anno 1551: n° 2183 \n- totale abitanti  anno 1745: n° 2621 \n \nFrazione di popolazioni provenienti da altre Comunità \n \n- nome del luogo: Bolsano, titolo della chiesa: S. Lucia \n(Prioria), comunità dalla quale deriva: Poggibonsi, \nabitanti anno 1833: n° 19 \n- nome del luogo: Lecchi, titolo della chiesa: S. Maria \nAssunta (Prioria), comunità dalla quale deriva: \nPoggibonsi, abitanti  anno 1833: n° 6 \n- nome del luogo: Panzano, titolo della chiesa: S. Leonino \n(Pieve), comunità dalla quale deriva: Greve, abitanti  anno \n1833: n° 54 \n- totale abitanti : n° 79 \n \n- TOTALE abitanti  anno 1833: n° 3268 \n \nLe parrocchie e i luoghi con l’asterisco * dipendono dalle \nDiocesi qui designate. Tutti gli altri luoghi furono dati e \nsono attualmente del vescovato di Colle.",
    "original_title": "CASTELLINA IN CHIANTI",
    "byte_offset": 2497727
  },
  {
    "context": "nel Val d’Arno inferiore.",
    "title": "CASTELLINA DI GRETI, o di LIMITE",
    "body": "Villaggio la cui parrocchia (S. Biagio) posta \nlungo la ripa destra dell’Arno fu data nel secolo scorso a \nS. Maria a Limite, nella Comunità e tre miglia toscane a \nponente di Capraja, Giurisdizione di Montelupo, Diocesi \ndi Pistoja, Compartimento di Firenze. \nPerché avesse il nome di Greti questa località, situata \npresso il greto dell’Arno, si disse altrove. (Vedere \nANSANO (S.) in GRETI, e CAPRAJA Comunità). Ad \naltra ragione attribuire si potrebbe il nomignolo di Limite, \nche porta la vicina pieve, come quella che da questo lato è \nposta sul confine delle diocesi di Pistoja e di Sanminiato \ngià di Lucca; siccome era qui presso anche il termine \ndella giurisdizione civile Pistoja, quando per \ncapitolazione del 10 dicembre 1314 gli abitanti di questa \nCastellina in presenza del parroco di S. Donato in Greti e \ndi altri testimoni si assoggettarono di nuovo e giurarono \nfedeltà ai Pistojesi. (ZACCAR. Anecd. Pistor.) \nLa parrocchia di S. Biagio alla Castellina di Greti contava \nnel 1551 n° 220 e nel 1745 aveva n° 294 abitanti. –  \nVedere CAPRAJA.",
    "original_title": "CASTELLINA DI GRETI, o di LIMITE",
    "byte_offset": 2514289
  },
  {
    "context": "nella Valle dell’Ombrone pistojese.",
    "title": "CASTELLINA LOMBARDA",
    "body": "Vico sull’Ombrone nel popolo di S. Giorgio \nd’Ombrone, Comunità di Porta al Borgo, Giuris dizione \nDiocesi e un miglio a maestrale di Pistoja, \nCompartimento di Firenze. \nFu detta Castellina Lombarda dai signori di quella \nnazione, o altri nobili (Lambardi) cui in origine dovè \nappartenere.",
    "original_title": "CASTELLINA LOMBARDA",
    "byte_offset": 2515433
  },
  {
    "context": "in Val di Fine.",
    "title": "CASTELLINA MARITTIMA",
    "body": "Castello capoluogo di Comunità con chiesa arcipretura (S. \nGiovanni) nella giurisdizione del Vicariato di Rosignano, \nDiocesi e Compartimento di Pisa. \nRisiede in collina sulla faccia occidentale dei poggi che \nscendono da Monte Vaso verso il littorale di Vada, nel \ngrado 28° 13’ di longitudine, 43° 25’ di latitudine; 6 \nmiglia toscane a ponente di Rosignano; 28 miglia toscane \na settentrione-maestrale di Pisa, altrettante a maestrale-\nponente di Livorno per la via rotabile di Collesalvetti, da \ncui è sole 19 miglia toscane distante per la traversa dei \nMonti Livornesi. \nIl paese è piantato fra le rocce di galestro rosso, della qual \npietra sono costruite le private abitazioni e le mura del \ncastello. Qust’ultimo è collocato nel posto più eminente, \nche serviva di palazzo pretorio quando nella Castellina \nrisiedeva un giurisdicente feudale. Il poggio superiore al \npaese è detto della Cerreta, perché era coperto da una \nfolta boscaglia di cerri e di lecci innanzi la legge \nLeopoldina che allivellò i boschi comunali ai particolari \nper dar vita all’industria agraria e convertire in piccoli \npossidenti e coltivatori in proprio tanti sudditi avviliti o \nmiserabili vassalli. \nIl quadro statistico della sua popolazione qui appresso \nriportato, da sé solo, e senza equivoco manifesta a chi, e a \nquali tempi la Castellina debba la sua prosperità. \nL’origine della Castellina è ignota, per quanto la contrada \nindichi da alcuni ipogei Etruschi scoperti poco lungi da \nquesto Castello di essere un luogo abitato in epoche assai \nremote. – Non ostante ciò, non sappiamo altro della \nCastellina se non che, nel 1276, fu venduta ai Pisani da un \nconte Ildebrandino, che il Troce crede della consorteria \ndei conti Aldobrandeschi di Sovana, piuttosto che della \nGherardesca. \nVi signoreggiava infatti uno di questi ultimi (il conte Ugo \ndi Giovanni detto Bacarozzo), quando egli ribellò nel \n1345 alla Repubblica di Pisa gli abitanti della Castellina, \nsiccome fecero rispetto agli altri paesi della Maremma \npisana i di lui fratelli. \nBen presto però le popolazioni stesse tornarono a prestare \nobbedienza al governo di Pisa; e vi si mantennero fedeli \nsino a che, nel 25 gennajo del 1406, la Castellina al pari \ndegli altri luoghi delle colline e maremme pisane, dovè \nsottoscrivere la sua sottomissione alla Repubblica \nFiorentina. In segno della qual sudditanza cedè ai \nconquistatori la proprietà del castello, ossia del pretorio, \ncon l’annua offerta di un cero di dieci libbre per la festa di \nS. Giovanni. \nLa Castellina col suo distretto fu eretta in marchesato nel \n1628 a favore del senatore Lorenzo de’Medici e suoi \ndiscendenti. In testa di uno dei quali, il marchese \nFrancesco Maria de’Medici, fu rinnovata, nel 1738, la \nmedesima concessione. In conseguenza di ciò la \nCastellina col suo territorio fu staccata dalla giurisdizione \ndel Vicariato Regio di Lari per il criminale, e dalla \npotesteria di Peccioli per il civile. Formata residenza di un \nvicario feudale col titolo di commissario, questi vi \nesercitò giurisdizione baronale sino a che il paese venne \nrestituito alla giurisdizione del Vicariato Regio di Lari per \nil criminale, mentre per le cause civili e di danno dato si \nassegnò al potestà di Chianni, sino a che nel 1833 la \nCastellina fu destinata per l’una e l’altra giurisdizione al \nnuovo Vicario Regio di Rosignano. \nEbbe la Castellina i suoi statuti, fra i quali esistono alle \nRiformazioni di Firenze quelli redatti li 13 aprile 1545. \nOltre l’antica diruta chiesa parrocchiale posta non molto \nlungi dal paese, ne fu costruita posteriormente una \nseconda sulla piazza della Castellina, dedicata a S. Salvadore, e disfatta sul declinare del secolo ultimo \ndecorso. \nLa parrocchia della Castellina era filiale della pieve di \nPomaja, innanzi che venisse eretta in arcipretura. Lo che \npare che accadesse sotto il primo marchese Lorenzo dei \nMedici, a cui si deve l’opera del battistero consistente in \nun’urna di marmo con l’arme del feudatario, sotto alla \nquale leggesi la seguente iscrizione. – Are illmi. D. Laur. \nMed. March. Cast. A. D. MDCXXXI. Tempore Barth. \nPrincivalli Archipres. – \nLa chiesa attuale, a croce latina con cinque altari, fu \nedificata sul principio del secolo XVIII e ultimata nel \n1709. Fra i monumenti religiosi di maggiore antichità, \nspettanti al territorio della Castellina sono gli avanzi \ndell’antico monastero dei SS. Salvadore e Quirico a Moxi, \nossia le Badie. – Vedere BADIE (le DUE). \nComunità della Castellina Marittima . – Il territorio di \nquesta Comunità ha una superficie di 13311 quadrati, 200 \ndei quali sono occupati da corsi d’acqua e da pubbliche \nstrade. \nVi stanziava nel 1833 una popolazione di 1284 individui, \na ragione cioè di 80 abitanti per ogni miglio quadrato di \nsuolo imponibile. \nLa figura iconografica di questo territorio è quadrilunga. \nEssa ha i due lati maggiori voltati a scirocco e maestrale, \nmentre coi lati minori guarda a grecale e libeccio, ed è \nquasi per ciascuno dei 4 lati a contatto con altrettante \nComunità. \nDalla parte superiore del poggio della Cerreta, verso \ngrecale, confina con la Comunità di Chianni, a partire dal \nconfluente del fosso del Confine nel torrente Marmolajo \nsino alla sua sorgente, che è presso la cima del monte. Da \nquella sommità per la schiena del poggio scende fino al \nbotro alle Donne. \nVarcato il quale subentra la Comunità di Riparbella, \nfronteggiando con essa per breve tratto dal lato di levante \nmediante il borro del Malconsiglio, che presto abbandona \nper volgere la fronte a scirocco dopo aver formato un \nangolo rientrante verso la strada di Monte Catini sino al \ntermine Rosso . Da questo punto di piaggia in piaggia si \ndirige incontro al borro dell’Acquelta, che attraversa \npresso la via che conduce al Terriccio, e di là al ponticino \ndel Tripesce dove trova la strada Emilia. \nCostà cambiando direzione si presenta dal lato di libeccio \nla Comunità di Rosignano, con la quale percorre due \nbuone miglia per la strada Emilia, passando dall’osteria \ndel Malandrone, dal ponte del Gonnellino e da quello \nnuovo di marmo che cavalca il torrente Marmolajo , sino a \nche, arrivato al ponte di Fine, lascia la strada Regia \nmaremmana, e voltando faccia verso maestro entra nel \nborro di Canale. \nAlla confluenza del fosso de’Diacci termina la Comunità \ndi Rosignano, e sottentra dal lato stesso quella di S. Luce, \ncon la quale gira dietro alla collina di Valiperga, e di là \nscende nell’alveo del Marmolajo , col quale torrente \nritorna sul poggio della Cerreta, passando presso la pieve \ndi Pomaja, sino a che al confluente del borro del Confine \nritrova la Comunità di Chianni. \nScorrono per il territorio della Castellina, sulla schiena del \nmonte della Cerreta volta a levante, il botro alle Donne e \nquello del Malconsiglio, che sono i primi tributaj della \nSterza di Val d’Era. Acquapendono verso ponente nel \nmare i fossi dei Mulini o del Maceratojo , di Cellorsi, di \nAcquelta  e del Tripesce, i torrenti Gonnellino , Pescera  e \nMarmolajo . Questi ultimi due che hanno un più lungo \ncorso dentro la stessa Comunità raccolgono per via molti \ncanali e piccoli borri, talchè riescono i più copiosi d’acqua \ndi tutti gli altri torrenti di questo territorio. Il Pescera  \nnasce sul poggio di Verruca posto sotto la Castellina, \nl’altro dalla cima del monte della Cerreta sul confine \nsettentrionale del territorio in questione. \nRispetto alla qualità delle rocce dominanti in questa \nComunità, esse variano di struttura, di elementi e di \nformazione quasi ad ogni spanna, comecchè dal lato di \nmaestro lungo il torrente Marmolajo  preponderi la \ncalcarea-argillosa, tra cui emergono, oppure si \nnascondono, da un lato le rocce serpentinose e dall’altro \nl’alabastrite. A levante della Castellina sul confine di \nChianni lungo la cresta, e dietro i monti, dove nasce il \ntorrente Sterza , apparisce in maggior copia fra l’alberese e \nil galestro un gabbro di color verde nero. \nDi questa stessa qualità è il monte della Verruca fra la \nCastellina e le Badie, mentre l’alabastrite si escava fra i \ntorrenti Pescera e Marmo lajo, un miglio circa a ponente \ndel capoluogo. \nSonovi diverse cave più o meno estese, alcune delle quali \ntracciate orizzontalmente disposte a gallerie da lunga \nmano abbandonate, altre verticali e profonde in attuale \nlavorazione. È nelle rilucenti pareti di quest’ultime \nsostenute da pilastri della stessa roccia dove si manifesta \npiù apertemente la disposizione e giacitura dell’alabastrite \n(solfato di calce), di cui sono formate. \nAllorchè, onorato dalla compagnia di generoso cavaliere \ncultore delle scienze naturali, potei visitare nel dì 1 \nmaggio 1832 queste cave, mi parve di vedere il terreno \nmarnoso che le nasconde disposto per strati diretti da \nlevante a ponente con un’inclinazione di circa 25 gradi da \nsettentrione a ostro e con la testata volta a grecale. \nSimili strati sono più o meno attraversati da filoni di varia \npotenza e direzione consistenti in solfato di calce laminare \ne gessoso. Tali filoni, piuttosto che strati, si presentano in \nforma di cono, i quali si assottigliano in guisa che vanno a \nperdersi fra la roccia marnosa. \nL’alabastro traslucido  (solfato di calce gessoso) trovasi \ncostantemente racchiuso fra i suddescritti filoni in forma \ndi nodi o di rognoni, nodi, che i cavatori con giusta \nespressione chiamano ovoli, dall’assomiglianza della loro \nfigura con quella del fungo di tal nome, e che restano \nsubalterni al gesso cristallizzato, volgarmente detto \nspecchio d’Asino (solfato di calce laminare). La quale \nultima varietà di gesso suol comparire costà o sotto forma \ndi cristalli nitidissimi e lucenti, oppure misti a una terra \ncretosa di color grigio, che gli rende sudici e semi-opachi. \nAllora quando il gesso perde l’aspetto laminare e diviene \ngranoso, è uno dei segnali più sicuri ai cavatori per \ndirigere i loro lavori, onde estrarre dalle viscere di quel \nterreno i rognoni di alabastro. Escavati questi e rimondati \nche siano dall’intonaco cristallino e terroso, si spediscono \na Volterra e all’estero per le vie di Livorno o di \nMontecatini di Val di Cecina. \nNé io credo che debba tacersi per la storia fisica di questo \nterritorio una sorgente di acqua tartarosa che limpida e \ncopiosa scaturisce nei poggi superiori alle cave di \nalabastro presso un borghetto vicino alla Castellina. Essa fonte, che da al borghetto il nome di Papacqua, \nallorchè cade per balzi sopra piani inclinati, in breve ora è \nsuscettibile di incrostare di tartaro (calcarea \nconcrezionata) le cose che tocca e le pareti dei canali dove \npassa, mentre limpida si mantiene nei luoghi in cui si \nferma o nei vasi nei quali si raccoglie e riposa; siccome \ninnocua a beversi comunemente si adopera da quegli \nabitanti. \nRispetto alle produzioni agrarie del territorio della \nCastellina, vanno esse di anno in anno aumentando. – Era \npresso che tutto abbandonato a sodaglie, a pastura, e a \nbosco quando questo terreno sotto i nomi odiosi di \nBandite  e Banditelle era proprietà del Comune, dei \nmonaci, o di altre manimorte subentrate nei diritti delle \ndue Badie. \nL’enfiteusi dei beni comunitativi, se da un lato cagionò la \ndistruzione di una gran parte delle foreste che rivestivano \nil monte della Cerreta, dall’altro canto diede vita a nuove \ncolture e a tante famiglie che prima languivano fra \nl’inerzia e la miseria. \nArroge a ciò la vasta tenuta del Terriccio acquistata da un \nintraprendente e ricco proprietario; la Banditella del \nDaiconato di Pisa, quella dell’Arcidiaconato, provenienti \ndalle due Badie, e ora suddivise tra molti affituarj \nlaboriosi; le mandre delle bestie pecorine rese stazionarie, \naumentate di numero, e migliorate di prodotti per qualità \ndi pastura, più sani fontanili e più frequenti luoghi di \nricovero; la libera estrazione dalla Toscana dell’alabastro \ngreggio, sono altrettante cause che possono aver influito \nfinora alla prosperità di questo paese e della sua \npopolazione quasi triplicata nel breve giro di 40 anni. \nNon ostante ciò la Castellina è in grado di migliorare \nsempre più la sua sorte; essendo che il di lei territorio \nconserva ancora troppa superficie incolta, sterile e \noccupata da macchia bassa di sondri, di ginestre, di albati, \ne da sterpeti; precipuamente sul monte della Cerreta, \ndove non trovano sennonchè una stentata pastura le bstie \na piè fesso o i volatili; mentre potrebbe rivestirsi \ndell’utilissima pianta del castagno, che troppo scarsa si \nvede in un terreno, come questo alla sua nutrizione \nadattato. Arroge che troppo dannose riescono alla sementa \nle acque piovane o quelle dei borri che variano corso a \ncapriccio in mezzo ai campi e a piaggiate irregolari e \nscoscese; e atteso che resta ancora da desiderarsi una \nmigliore qualità di vitigni e di piantonaje di ulivi in un \nsuolo assai confacente a questi due frutti; là dove \nabbisogna una maggior copia di prati artificiali per \nsurrogare al bestiame vagante, o brado, quello domestico \npiù proficuo al mezzajolo e al padrone del suolo. \nLe aumentate coltivazioni, i corsi d’acqua ben diretti sino \nal mare saranno per recare un benefizio anco più \nimportante all’umana economia di questa contrada, tosto \nche fia tolta la stagnazione e la promiscuità dell’acqua \nmarina con la terrestre nei lazzi e paduline lungo la \nmarina di Vada. \nCon il regolamento del 17 giugno 1776 per \nl’organizzazione delle Comunità del contado Pisano, fu \nstabilito che quella della Castellina si componesse della \nsola parrocchia di questo castello, la quale abbraccia le \ntenute del Terriccio, di Valiperga, delle Badie e di \nFarsica. \nLa Comunità della Castellina mantiene un medico-\nchirurgo e un maestro di scuola. \nRisiede nel capoluogo la sola magistratura civica, il suo \ntribunale e la cancelleria comunitativa sono in Rosignano. \nL’Ufizio di esazione del Registro è in Lari, la \nconservazione delle Ipoteche in Livorno, e la Ruota a \nPisa. \n \nPOPOLAZIONE della Comunità della CASTELLINA \nMARITTIMA  a cinque epoche diverse \n \n- nell’anno 1551: abitanti n° 284 \n- nell’anno 1745: abitanti n° 380 \n- nell’anno 1773: abitanti n° 382 \n- nell’anno 1794: abitanti n° 514 \n- nell’anno 1833: abitanti n° 1284",
    "original_title": "CASTELLINA MARITTIMA",
    "byte_offset": 2515795
  },
  {
    "context": "nella Valle dell’Ombrone pistojese.",
    "title": "CASTELLINA DI SERRAVALLE",
    "body": "Villaggio con parrocchia (SS. \nFilippo e Jacopo) nel piviere Comunità Giurisdizione e \ncirca un miglio toscano a settentrione grecale di Seravalle, \nDiocesi di Pistoja, che è 5 miglia toscane a levante, \nCompartimento di Firenze. \nA questa Castellina appartiene una carta pistojese del 23 \nmaggio 1159, con la quale il Vescovo di Pistoja accordò \nlicenza al rettore della chiesa di S. Maria a Momigno di \npotere edificare un castello nel colle di Serra  e una chiesa \nad onore dei SS. Filippo e Jacopo assoggettandola \nimmediatamente alla cattedrale di S. Zenone, salvo i \ndiritti che aveva la pieve di S. Michele a Calloria sopra i \nparrocchiani del Colle di Serra . (ZACCAR. Anecd. \nPistor.) \nLa parrocchia de’SS. Filippo e Jacopo alla Castellina \nconta 385 abitanti.",
    "original_title": "CASTELLINA DI SERRAVALLE",
    "byte_offset": 2530234
  },
  {
    "context": "nel Val d’Arno fiorentino. ",
    "title": "CASTELLINA DI SESTO",
    "body": "Convento sopprresso di carmelitani con chiesa bellissima, \ntutta adorna di marmi (S. Lucia) nel popolo di S. Maria a \nQuinto, Comunità Giurisdizione e circa miglia toscane 1 e \n1/2 a levante di Sesto, Diocesi Compartimento e miglia \ntoscane 4 e 1/2 a maestrale di Firenze. \nFu in origine una casa torrita o villa signorile che, a \ndistinzione della vicina villa Reale di Castello, prese il \ndiminutivo di Castellino o Castellina. – Era posseduta dal \nsenatore fiorentino Gianni Boni quando fu donata ai \ncarmelitani della congregazione di Mantova, che \nriedificarono nel secolo ultimo scorso chiesa e clausura. \nIl luogo è ricco di fonti perenni provenienti dalla Doccia \nche da Monte Morello porta una maggior copia di acque \nalla fabbrica delle porcellane del Ginori. \nÈ uno dei punti di vista più magnifici e più deliziosi per \nammirare il popolatissimo bacino dell’Arno sotto Firenze, \nche è il vero Giardino della Toscana.",
    "original_title": "CASTELLINA DI SESTO",
    "byte_offset": 2531078
  },
  {
    "context": "nel Val d’Arno fiorentino ",
    "title": "CASTELLINA DI SETTIMO",
    "body": "nel popolo di S.\nIlario a Settimo presso Castel Pulci, \nComunità Giurisdizione e circa miglio 1 e 1/2 a scirocco \ndella Lastra a Signa, Diocesi e Compart imento di Firenze, \nda cui è 5 miglia toscane a ponente. \nDella Castellina di S. Ilario a Settimo fa menzione un istrumento del monastero di S. Felicita di Firenze del \n1299 (5 novembre); e forse al luogo medesimo volle \nriferire un atto di donazione alla chiesa fiorentina dato nel \n1149 prope Arnum in mercatu Signae. (LAMI, Mon. Eccl. \nFlor.)",
    "original_title": "CASTELLINA DI SETTIMO",
    "byte_offset": 2532071
  },
  {
    "context": "in Romagna.",
    "title": "CASTELLINA DI TREDOZIO",
    "body": "Castellare \nsulla schiena dell’Appennino che scende fra il torrente \nTredozio e quello di Valle Accereta, nella parrocchia di S. \nLorenzo a Scarzana, Comunità e circa 3 miglia toscane a \nostro di Tredozio, Giurisdizione di Modigliana, Diocesi di \nFaenza, Compartimento di Firenze. – Vedere TREDOZIO",
    "original_title": "CASTELLINA DI TREDOZIO",
    "byte_offset": 2532639
  },
  {
    "context": "",
    "title": "CASTELLO",
    "body": "Nome generico conservato a molte ville, \ncasali, torri e resedj baronali, e talvolta aggiunto a quello \nspecifico con la mira forse d’indicare la località dove fu, o \ndove esiste ancora il castello e cassero del feudatario, a \ndistinzione di una qualche borgata aperta, o altro villaggio \nomonimo nelle sue adiacenze situato. – Noteremo qualche \nesempio di entrambi.",
    "original_title": "CASTELLO",
    "byte_offset": 2532983
  },
  {
    "context": "",
    "title": "CASTELLO",
    "body": "Villa Reale nel piano di Sesto. – Vedere CASTELLO di QUARTO.",
    "original_title": "CASTELLO",
    "byte_offset": 2532983
  },
  {
    "context": "presso Sesto nel Val d’Arno fiorentino.",
    "title": "CASTELLO (BORGO A)",
    "body": "– Vedere BORGO a CASTELLO.",
    "original_title": "CASTELLO (BORGO A)",
    "byte_offset": 2533449
  },
  {
    "context": "nel Val d’Arno sotto Firenze.",
    "title": "CASTELLO (S. MARIA A) DI SIGNA",
    "body": "Porta il nome per antonomasia di S. Maria \na Castello la chiesa parrocchiale situata dentro il recinto \ndelle mura castellane di Signa alla destra dell’Arno, nel \npiviere e Comunità omonima, Giurisdizione e mezzo \nmiglio a maestrale della Lastra a Signa, Diocesi e \nCompartimento di Firenze, che è a 7 miglia toscane a \nlevante. \nIl castello di Signa è posto sopra una rilevata collina sullo \nsbocco del Bisenzio in Arno, dalle cui acque vengono \nbagnate le radici del colle medesimo nei lati di levante e \ndi ostro. È quel castello di Signa che nel 1325 col \nsottostante ponte fu disfatto da Castruccio, riedificato con \ntorri a spese della Repubblica fiorentina l’anno successivo \nsotto la direzione dei monaci della badia a Settimo, \ncamarlinghi del Comune. – Vedere SIGNA \nLa parrocchia di S. Maria a Castello conta 827 abitanti.",
    "original_title": "CASTELLO (S. MARIA A) DI SIGNA",
    "byte_offset": 2533545
  },
  {
    "context": "in Val di Sieve.",
    "title": "CASTELLO (S. MARIA in) di San Bavello o S. Babila",
    "body": "– Vedere BABILA (S.).",
    "original_title": "CASTELLO (S. MARIA in) di San Bavello o S. Babila",
    "byte_offset": 2534458
  },
  {
    "context": "",
    "title": "CASTELLO (S. MARIA IN) nella Valle del Serchio",
    "body": "Castellare sopra un colle omonimo sulla ripa destra del \nserchio, con chiesa sotto l’invocazione di S. Maria in \nCastello  filiale della pieve di Rigoli, attualmente annessa \nalla cura di S. Alessandro a Vecchiano, nella cui \nComunità è compresa, Giurisdizione e miglia toscane 2 e \n1/2 a ponente-maestrale dei Bagni di S. Giuliano, Diocesi \n\ne Compartimento di Pisa. \nEra un fortilizio di frontiera fra i Pisani e i Lucchesi, \nposto a cavaliere del Ponte a Serchio. È rammentato dagli \nstorici fiorentini, quando, nell’ottobre del 1436, fu \ninvestito e preso dall’oste milanese sotto il comando di \nNiccolò Piccinino, cui fu ritolto il 1 maggio dell’anno \nsusseguente dall’esercito della Repubblica di Firenze, che \nvi prese 120 prigionieri.",
    "original_title": "CASTELLO (S. MARIA IN) nella Valle del Serchio",
    "byte_offset": 2534555
  },
  {
    "context": "",
    "title": "CASTELLO (S. MARIA IN) nella Valle di Tredozio in Romagna",
    "body": "Castellare che ha dato il titolo alla parrocchia \ndi S. Maria in Castello, nel piviere di S. Valentino, \nComunità e 2 miglia toscane a levante di Tredozio, \nGiurisdizione di Modigliana, Diocesi di Faenza, \nCompartimento di Firenze. \nProbabilmente corrisponde a quel Castello di Collina \nconfermato in feudo ai Conti Guidi da Arrigo VI nel 1191 \ne da Federigo II nel 1220. \nLa parrocchia di S. Maria in Castello conta 189 abitanti.",
    "original_title": "CASTELLO (S. MARIA IN) nella Valle di Tredozio in",
    "byte_offset": 2535366
  },
  {
    "context": "sopra BUTI nel Val d’Arno inferiore.",
    "title": "CASTELLO (S. MICHELE AL)",
    "body": "– Vedere BUTI.",
    "original_title": "CASTELLO (S. MICHELE AL)",
    "byte_offset": 2535863
  },
  {
    "context": "nella Val d’Evola, ",
    "title": "CASTELLO (S. MICHELE del)",
    "body": "Castellare di Collegalli che diede il nome a una chiesa \ndell’antico piviere di S. Giovanni a Corazzano annessa da \nlungo tempo a S. Vito a Collegalli. – Vedere \nCOLLEGALLI.",
    "original_title": "CASTELLO (S. MICHELE del)",
    "byte_offset": 2535950
  },
  {
    "context": "",
    "title": "CASTELLO (MONTE) in Val di Cecina",
    "body": "– Vedere MONTE CASTELLI e CASTELNUOVO in Val di Cecina.",
    "original_title": "CASTELLO (MONTE) in Val di Cecina",
    "byte_offset": 2536181
  },
  {
    "context": "",
    "title": "CASTELLO (MONTE) in Val d’Elsa",
    "body": "– Vedere CASTELLO (PIEVE a) in Val d’Elsa.",
    "original_title": "CASTELLO (MONTE) in Val d’Elsa",
    "byte_offset": 2536281
  },
  {
    "context": "",
    "title": "CASTELLO (MONTE) in Val d’Era",
    "body": "– Vedere MONTE CASTELLO in Val d’Era.",
    "original_title": "CASTELLO (MONTE) in Val d’Era",
    "byte_offset": 2536368
  },
  {
    "context": "nella Valle del Savio. ",
    "title": "CASTELLO (S. PAOLO A)",
    "body": "Borghetto sulla strada che da S. Pietro in Bagno va a S. \nSofia. Prese il nome da una chiesa che è cappellania di S. \nBiagio a Monte Granelli, nella Comunità Giurisdizione e \n3 miglia toscane a settentrione da Bagno, Diocesi di \nSansepolcro, Compartimento di Firenze. – Vedere  \nBAGNO, Comunità, e MONTE GRANELLI.",
    "original_title": "CASTELLO (S. PAOLO A)",
    "byte_offset": 2536449
  },
  {
    "context": "nella Valle dell’Elsa.",
    "title": "CASTELLO (PIEVE A)",
    "body": "Castello distrutto con pieve antica sotto l’invicazione di S. \nGiovanni Battista, nella Comunità e circa 3 miglia toscane \na ponente di Monteriggioni, Giurisdizione di Sovicille, \nDiocesi di Colle, già di Volterra, Compartimento di Siena. \nRisiede alla sinistra dell’Elsa sopra un poggio che \ndiramasi dal fianco settentrionale di Monte Maggio presso il castello do Strove, da non confondersi con la pieve di \nMonte Castelli di Val di Cecina della diocesi di Volterra, \nper quanto il poggio suddetto con la villa porti l’omonimo \ndi Monte Castello. – Era la sua chiesa cadente, e dalle \nguerre devastata, allorchè il pontefice Bonifazio IX con \nbreve del 1 settembre 1401 accordò ai popolani facoltà di \npotere traslocare il fonte battesimale nella chiesa \nabbaziale di S. Salvatore e S. Cirino dell’Isola. \nDa quell’epoca in poi l’antica pieve restò profanata, e la \nsua canonica convertita in casa colonica. – Vedere \nABAZIA dell’ISOLA. \nLa Pieve a Castello nel secolo XIV abbracciava un esteso \nterritorio a destra e a sinistra dell’Elsa, poiché era matrice \ndei seguenti popoli e chiese; 1. S. Maria a Staggia; 2. S. \nSilvestro a Staggia; 3. S. Ansano a Galognano; 4. S. \nLucia a Bolsano; 5. S. Ruffiniano a Castiglion \nGhinibaldi; 6. S. Casciano dell’Isola; 7. S. Biagio al \nMontagutolo con l’annesso di S. Michele a Agli; 8. Eremo \ndi S. Maria a Monte Maggio; 9. Canonica di Scarna; 10. \nS. Pietro a Strove; 11. S. Flora in Val di Strove; 12. S. \nClemente a S. Chimenti; 13. S. Cerbone; 14. S. Martino a \nLano; 15. S. Nicolao delle Corti; 16. S. Maria a \nMenzanello ; 17. S. Pietro a Fabbrica; 18. S. Maria al \nPino; 19. S. Maria a Novellara . – Vedere STAGGIA \ncastello. \nLa Pieve di S. Giovanni Battista a castello conta 186 \nabitanti.",
    "original_title": "CASTELLO (PIEVE A)",
    "byte_offset": 2536819
  },
  {
    "context": "in Garfagnana.",
    "title": "CASTELLO (PIEVE di)",
    "body": "– Vedere PIAZZA (PIEVE di).",
    "original_title": "CASTELLO (PIEVE di)",
    "byte_offset": 2538656
  },
  {
    "context": "",
    "title": "CASTELLO (TORRE A) nel Val d’Arno casentinese",
    "body": "È la torre che domina il Castel S. Niccolò fra il Borgo alla \nCollina e Strada. – Vedere CASTEL S. NICCOLO’.",
    "original_title": "CASTELLO (TORRE A) nel Val d’Arno casentinese",
    "byte_offset": 2538727
  },
  {
    "context": "",
    "title": "CASTELLO (TORRE A) nella Valle dell’Ombrone senese",
    "body": "Antico fortilizio convertito in due ville signorili, \nspettanti alle famiglie Piccolomini e Cinughi di Siena. Da \nlunga età questa Torre a Castello ha dato il titolo a una \nparrocchia (S. Maria) nel piviere di S. Vito in Vensuris, \noggi S. Vito di Creta, Comunità Giurisdizione e 6 miglia \ntoscane a settentrione di Asciano, Diocesi di Arezzo, \nCompartimento di Siena. \nRisiede sopra una collina tufacea fra Monte Baroni e la \nnuova strada Regia Aretina, detta di Biena dal torrente \nche costeggia. \nFu signoria dei conti della Scialenga, che sottoposero al \ncomune di Siena con tanti altri loro castelli anche questa \nloto Torre, stata diroccata dai Fiorentini nel 1234. – Poco \ndopo la battaglia di Monteaperto, al popolo della Torre a \nCastello fu assegnato il suo giusdicente. Fatto uno dei \ncomunelli della Scialenga, fu poi riunito alla Comunità di \nAsciano in grazia del regolamento economico del 9 \ndicembre 1777. – Vedere ASCIANO Comunità. \nLa parrocchia di S. Maria alla Torre a Castello conta 233 \nabitanti.",
    "original_title": "CASTELLO (TORRE A) nella Valle dell’Ombrone",
    "byte_offset": 2538897
  },
  {
    "context": "nel littorale di Pietrasanta. ",
    "title": "CASTELLO (VAL DI)",
    "body": "Villaggio con parrocchia (S. Maria Maddalena) che ha \npreso il nome da una vallecolaformata dagli sproni che \ndiramansi verso libeccio dal Monte Pruno o Prano \ndell’Alpe Apuana di Camajore, e dai monti di Farnocchia \ne di S. Anna che scendono sino a Pietrasanta. \nIl villaggio di Val di Castello, compreso nella Comunità e \nGiurisdizione di Pietrasanta, risiede alla confluenza di due \nfossi o canali che danno origine al torrente Baccatojo , sul \nconfine del littorale Pietrasantino con quello di Camajore. \nFu detta Val Bona innanzi che si appellasse Val di \nCastello , e ciò dopo che mancò il suo specifico, che \nessere doveva quello di Massa di Versilia, nome di un \ncastello che diede il titolo all’antichissima pieve di S. \nGiovanni e S. Felicita, già matrice di quasi tutti i popoli \ncompresi nelle comunità di Pietrasanta e di Stazzema. –  \nVedere MASSA di VERSILIA. \nNella vallecola di Val di Castello, formata do rocce \nscheaschistose e calcaree, si racchiudono copiose vene e \nfiloni di ferro oligisto e di solfuro di piombo argentifero. \nQuest’ultimo minerale, scavato da tempo remotissimo per \nestrarne argento, diede il nome di Argentiera  a un monte \ndi Val di Castello, dove una società Anonima nell’anno \n1833 ha ricominciato con grande impegno l’intrapresa \nmetallurgica delle miniere argentifere del Pietrasantino, \nlasciate in abbandono sino al cadere del secolo XVI; e i di \ncui lavori hanno richiamato nuovi operaj e nuove \nindustrie in cotesta contrada. – Vedere MINIERE DELLA \nTOSCANA. \nLa parrocchia di S. Maria Maddalena di Val di Castello \nnel 1833 contava 818 abitanti.",
    "original_title": "CASTELLO (VAL DI)",
    "byte_offset": 2539984
  },
  {
    "context": "in Val d’Elsa.",
    "title": "CASTELLO (VILLA), o VILLA CASTELLI",
    "body": "Due borgate che diedero il titolo a due parrocchie \n(S. Maria e S. Lorenzo) ora riunite in quella di S. Maria di \nVilla Castelli nel piviere Comunità e Giurisdizione di San \nGimignano, Diocesi di Colle, già di Volterra, \nCompartimento di Siena. \nLe chiese di S. Maria e di S. Lorenzo di Villa Castello \nsono rammentate nella bolla spedita da Onorio III, li 3 \nagosto 1220, a Lamberto preposto della chiesa di S. \nGimignano, alla cui pieve confermò fra le altre succursali \necclesiam S. Laurentii de Villa Castello. \nQuest’ultima non figurava più come parrocchia nel sinodo \ndiocesano tenuto in Volterra di novembre 1356 dal \nvescovo Filippo Belforti. \nLa parrocchia di S. Maria di Villa Castelli ha 230 abitanti.",
    "original_title": "CASTELLO (VILLA), o VILLA CASTELLI",
    "byte_offset": 2541657
  },
  {
    "context": "nella Lunigiana.",
    "title": "CASTELLO AGHINOLFI",
    "body": "– Vedere MONTIGNOSO di Lunigiana.",
    "original_title": "CASTELLO AGHINOLFI",
    "byte_offset": 2542434
  },
  {
    "context": "in Val di Sieve.",
    "title": "CASTELLO DI BARBERINO",
    "body": "– Vedere  BARBERINO di MUGELLO.",
    "original_title": "CASTELLO DI BARBERINO",
    "byte_offset": 2542512
  },
  {
    "context": "in Val di Sieve.",
    "title": "CASTELLO DI BUGGIANO",
    "body": "– Vedere  BUGGIANO ALTO.",
    "original_title": "CASTELLO DI BUGGIANO",
    "byte_offset": 2542591
  },
  {
    "context": "in Val di Magra.",
    "title": "CASTELLO DI CALICE",
    "body": "Castello e borgata che dà il titolo alla parrocchia di S. Maria \nLauretana, nella Comunità e Giurisdizione di Calice, \nDiocesi di Pontremoli, già di Luni-Sarzana, \nCompartimento di Pisa. \nRisiede sul fianco meridionale del monte Corneviglio \noltre Magra. Era il castello di Calice dei marchesi \nMalaspina, dai quali l’ebbero i vescovi di Luni sino dal \nsecolo XIII. Uno di questi prelati lo alienò alla famiglia \nFiesco de’conti di Lavagna, cui fu tolto per ribellione e \ndato in feudo ai Doria di Genova, che nel 1770 venderono \nal G. D. di Toscana insieme con le ville subiacenti il \nCastello di Calice  e suo territorio. – Fu ridotto a palazzo \ndai feudatari, poi a pretorio dal governo attuale. – Vedere \nCALICE. \nLa parrocchia del Castello di Calice ha 264 abitanti.",
    "original_title": "CASTELLO DI CALICE",
    "byte_offset": 2542662
  },
  {
    "context": "in Val di Sieve.",
    "title": "CASTELLO DI CASTIGLIONI",
    "body": "– Vedere  CASTIGLIONI della RUFINA.",
    "original_title": "CASTELLO DI CASTIGLIONI",
    "byte_offset": 2543497
  },
  {
    "context": "nella Valle della Paglia.",
    "title": "CASTELLO DI CELLE",
    "body": "– Vedere CELLE di SAN CASCIANO de’BAGNI.",
    "original_title": "CASTELLO DI CELLE",
    "byte_offset": 2543582
  },
  {
    "context": "",
    "title": "CASTELLO DI COLLINA",
    "body": "– Vedere CASTELLO (S. MARIA in) e COLLINA (SS. PIETRO e GIROLAMO).",
    "original_title": "CASTELLO DI COLLINA",
    "byte_offset": 2543678
  },
  {
    "context": "in Val di Magra.",
    "title": "CASTELLO DI COMANO",
    "body": "– Vedere COMANO.",
    "original_title": "CASTELLO DI COMANO",
    "byte_offset": 2543774
  },
  {
    "context": "nella Garfagnana.",
    "title": "CASTELLO DI GRAGNO",
    "body": "– Vedere GRAGNO",
    "original_title": "CASTELLO DI GRAGNO",
    "byte_offset": 2543835
  },
  {
    "context": "in Val di Magra.",
    "title": "CASTELLO DI GROPPOLI",
    "body": "– Vedere GROPPOLI.",
    "original_title": "CASTELLO DI GROPPOLI",
    "byte_offset": 2543896
  },
  {
    "context": "sul Monte Morello.",
    "title": "CASTELLO DI LEGRI",
    "body": "– Vedere LEGRI.",
    "original_title": "CASTELLO DI LEGRI",
    "byte_offset": 2543962
  },
  {
    "context": "",
    "title": "CASTELLO DI LINARI",
    "body": "– Vedere LINARI (CASTEL di) in Val d’Elsa.",
    "original_title": "CASTELLO DI LINARI",
    "byte_offset": 2544023
  },
  {
    "context": "",
    "title": "CASTELLO DI S. LORENZO",
    "body": "– Vedere LORENZO (S.) in Val di Merse e LORENZO (CASTEL S.) in Val di \nCornia nella Maremma di Massa.",
    "original_title": "CASTELLO DI S. LORENZO",
    "byte_offset": 2544096
  },
  {
    "context": "in Val d’Ombrone senese. ",
    "title": "CASTELLO DI MONISTERO",
    "body": "– Vedere BERARDENGA (MONISTERO, e CASTELNUOVO della).",
    "original_title": "CASTELLO DI MONISTERO",
    "byte_offset": 2544230
  },
  {
    "context": "in Val d’Ombrone pistojese.",
    "title": "CASTELLO DEL MONTALE",
    "body": "– Vedere MONTALE. \n \n\n \nCASTELLO DI NERA in Val d’Era.\n\n– Vedere NERA (VILLA e PIEVE di).",
    "original_title": "CASTELLO DEL MONTALE",
    "byte_offset": 2544342
  },
  {
    "context": "nel Monte Pisano.",
    "title": "CASTELLO DI NOCCO",
    "body": "– Vedere NOCCO.",
    "original_title": "CASTELLO DI NOCCO",
    "byte_offset": 2544495
  },
  {
    "context": "nella Montagna di Pistoja.",
    "title": "CASTELLO DI ORSIGNA",
    "body": "– Vedere ORSIGNA.",
    "original_title": "CASTELLO DI ORSIGNA",
    "byte_offset": 2544555
  },
  {
    "context": "",
    "title": "CASTELLO DI PIETRA in Maremma",
    "body": "– Vedere PIETRA di Massa Marittima.",
    "original_title": "CASTELLO DI PIETRA in Maremma",
    "byte_offset": 2544628
  },
  {
    "context": "",
    "title": "CASTELLO DI PIETRA in Val d’Evola",
    "body": "– Vedere  PIETRA e PIETRINA in Val d’Evola.",
    "original_title": "CASTELLO DI PIETRA in Val d’Evola",
    "byte_offset": 2544703
  },
  {
    "context": "nell’Isola dell’Elba.",
    "title": "CASTELLO DI POGGIO",
    "body": "– Vedere  POGGIO di MARCIANA.",
    "original_title": "CASTELLO DI POGGIO",
    "byte_offset": 2544794
  },
  {
    "context": "nel Val d’Arno fiorentino. ",
    "title": "CASTELLO DI QUARTO",
    "body": "Villa Reale presso una borgata omonima, che dà il titolo \nalla vicina parrocchia di S. Michele, nella Comunità \nGiurisdizione e 2 miglia toscane a levante di Sesto, \nDiocesi e Compartimento di Firenze, da cui è 4 miglia \ntoscane a maestro. \nTrovasi alla destra della strada Regia che parte da Firenze, \ne passando per i borghi di Quarto e di Sesto guida a Prato, \nalla base meridionale di una vaga collina, sopra la quale \nrisiede l’altra villa Imperiale e Regia della Petraja . \nÈ una delle ville più frequentate dai sovrani, i quali, dalla \ndolcezza del clima e dall’amenità del sito allettati, in ogni \ntempo e segnatamente alla nostra età resero il palazzo, i \ngiardini e il parco di Castello sempre più deliziosi. \nFu questa villa antico patrimonio della casa Medici \nereditato da Cosimo I, dal quale anche innanzi di salire \nsul trono fu abbellito di pitture, di statue e di scherzi di \nacqua, che qui perenne discende dalle sorgenti di Monte \nMorello da un’epoca molto remota. \nUna tale circostanza ne induce a congetturare che questo \nluogo derivasse il nome che porta di CASTELLO dal \nricettacolo o cisterna (castellum) delle acque, che costà \nsino dai tempi del Romano imperio si raccoglievano, e \nquindi si distribuivano in acquedotti, cui forse \nappartenevano quelli che per l’Arcora  di Rifredi \nentravano a Firenze. \nLa chiesa di S. Michele a Castello restaurata e consacrata \nnel 1617, fu riedificata dai fondamenti e resa più vaga per \nmunificenza del Gran Duca Ferdinando III. Vi era una \ntavola di Leonardo da Vinci (la Madonna che allatta Gesù \nbambino) ora nella Regia Galleria di Firenze. Il crocifisso \ndi legno all’altar maggiore è opera di Gio; Bologna. \nL’adorazione de’Magi e Cristo alla colonna sembrano due \ntele del Cigoli. È del Volterrano l’affresco nella volta \ndella contigua compagnia. S. Michele a Castello era \nparrocchiale sino dal secolo XIII, poiché trovasi compresa \nnel catalogo delle chiese della diocesi fiorentina redatto nell’anno 1299, come suffraganea della pieve di S. \nStefano in Pane. Anco nella nota dei prigioni fatti da \nCastruccio nel 1325 alla battaglia dell’Altopascio leggesi \nil comunello S. Michele a Castello di Val d’Arno, al quale \npopolo appartenevano 6 militari in quel conflitto presi \ndall’oste Lucchese. \nS. Michele a Castello conta 1346 abitanti.",
    "original_title": "CASTELLO DI QUARTO",
    "byte_offset": 2544877
  },
  {
    "context": "in Val di Cecina.",
    "title": "CASTELLO DI QUERCETO",
    "body": "– Vedere QUERCETO.",
    "original_title": "CASTELLO DI QUERCETO",
    "byte_offset": 2547294
  },
  {
    "context": "nel Val d’Arno superiore.",
    "title": "CASTELLO DI RICASOLI",
    "body": "– Vedere RICASOLI.",
    "original_title": "CASTELLO DI RICASOLI",
    "byte_offset": 2547361
  },
  {
    "context": "",
    "title": "CASTELLO DI SAN GIMIGNANO",
    "body": "Castellare che ha \ndato il titolo alla parrocchia di S. Cristina al Castello di S. \nGimignano, nella Comunità Giurisdizione e 6 miglia \ntoscane a ostro della Terra di simil nome, Diocesi di \nColle, già di Volterra, Compartimento di Siena. \nRisiede sul monte detto de’Lecci alla destra della strada \nRegia che da Colle porta a Volterra, sull’antico confine \nfra Colle e San Gimignano. \nRestano tuttora gli avanzi del recinto di questo castelletto \naccordato in feudo da Arrigo VI a Ildebrando \nPannocchieschi vescovo di Volterra, abitato attualmente \nda poche famiglie di campagnuoli. \nLa parrocchia di S. Cristina al Castello di S. Gimignano \ncon l’annes so di S. Niccolò a Picchena conta 291 abitanti. \n– Vedere PICCHENA.",
    "original_title": "CASTELLO DI SAN GIMIGNANO",
    "byte_offset": 2547437
  },
  {
    "context": "in Val di Fine.",
    "title": "CASTELLO DI SANTA LUCE",
    "body": "– Vedere SANTA LUCE.",
    "original_title": "CASTELLO DI SANTA LUCE",
    "byte_offset": 2548203
  },
  {
    "context": "in Val d’Era.",
    "title": "CASTELLO DI SANTO PIETRO",
    "body": "– Vedere SANTO PIETRO.",
    "original_title": "CASTELLO DI SANTO PIETRO",
    "byte_offset": 2548272
  },
  {
    "context": "(ERRATA : fra le Valli dell’Era e della Merse) fra le Valli dell’Elsa e della Merse.",
    "title": "CASTELLO DELLA SELVA",
    "body": "Castello con parrocchia (Conversione di S. Paolo) \nche ha l’annesso di S. Pietro a Cotorniano nel piviere di \nScuola, Comunità Giurisdizione e circa 6 miglia toscane a \nscirocco di Casole, Diocesi di Volterra, Compartimento di \nSiena. Risiede sul crine dei poggi che stendonsi dalla \nMonatgnola di Siena verso Radicondoli, presso le \nsorgenti del torrente Rosia tributario del fiume Merse, e \nnon lungi dalle scaturigini del fiume Elsa. Era signoria di \nun Guido di Galeazzo, nel 1250, allorchè i Reggitori del \nComune di Siena lo ricomprarono insieme con la Rocca \nd’Orcia per lire 2200. (DEI, Cron. Senes.). \nFu uno dei castelli che la Repubblica di Siena, nel 1260 \nimpegnò per 20000 fiorini d’oro, poscia, nel 1274 alienò \nalla compagnia mercantile Salimbeni insieme con altri \ncastelli del senese contado, con l’ordine di non poterli \nrivendere ai nemici del governo di Siena. (G. VILLANI, e \nDEI, Cronac.). Suddiviso per nuove vendite fra molti \npossessori, il Castel della Selva fu riacquis tato nel 1344 \ndai signori Nove di Siena, che accordarono a quegli \nabitanti gli stessi privilegi d’immunità già stati concessi \nagli uomini del vicino castello di Menzano. \nVarie carte dell’Archivio Diplomatico Fiorentino \nprovenienti dal monastero delle Trafisse o del Santuccio \ndi Siena parlano del Castel della Selva, dove nei secoli \nXIV e XV quelle monache avevano possessioni. \nLa parrocchia di S. Pietro al Castello della Selva conta \n189 abitanti.",
    "original_title": "CASTELLO DELLA SELVA",
    "byte_offset": 2548344
  },
  {
    "context": "nella Valle del Savio in Romagna.",
    "title": "CASTELLO DI SELVA PIANA",
    "body": "– Vedere SELVA PIANA di BAGNO, e \nSELVA PIANA del TRIVIO.",
    "original_title": "CASTELLO DI SELVA PIANA",
    "byte_offset": 2549936
  },
  {
    "context": "presso Chiusdino.",
    "title": "CASTELLO DI SERENA",
    "body": "– Vedere CHIUSDINO e ABAZIA di SERENA.",
    "original_title": "CASTELLO DI SERENA",
    "byte_offset": 2550060
  },
  {
    "context": "",
    "title": "CASTELLO DI SIGNA",
    "body": "– Vedere CASTELLO (S. MARIA a).",
    "original_title": "CASTELLO DI SIGNA",
    "byte_offset": 2550145
  },
  {
    "context": "in Val d’Arbia.",
    "title": "CASTELLO IN VILLA",
    "body": "Villa signorile \ncon torrione, della nobile casa Bandiera di Siena, nel \npopolo e quasi un miglio da S. Pietro in Barca, nella \nComunità Giurisdizione e circa 2 miglia toscane a \nponente di Castelnuovo Berardenga, Diocesi di Arezzo, \nCompartimento di Siena. \nPortava il nome di Castello della Villa di Guistrigona, \nquando questo luogo aveva parrocchia sotto l’invocazione \ndi S. Cristofano, luogo che continuò sino al 1777 a \nformare uno dei 38 comunelli di Castelnuovo Berardenga. \n– Vedere BERARDENGA (CASTEL NUOVO della).",
    "original_title": "CASTELLO IN VILLA",
    "byte_offset": 2550204
  },
  {
    "context": "nella Valle Tiberina.",
    "title": "CASTELLO DI VILLA TEVERINA",
    "body": "Castellare sulla ripa destra del torrente \nMinimella dietro alla montagna di Cortona, nella \nparrocchia di S. Bartolommeo a Teverina, Comunità \nGiurisdizione Diocesi e circa 8 miglia toscane a grecale di \nCortona. \nFu signoria dei marchesi del Monte S. Maria, uno dei \nquali, il marchese Ranieri, sino dal 1100 aveva dato in \nenfiteusi il Castello di Teverina ai conti, il qual castello è \nrammenato nell’istrumento di fondazione della badia \nd’Anghiari, al 1104, e in un atto d’investitura del 31 \nmaggio 1178, col quale il priore di Camaldoli concedè fra \nle altre cose una vigna e orti posti inter Castrum et \nTiberinam. (ANNAL. CAMALD .) – Vedere TEVERINA.",
    "original_title": "CASTELLO DI VILLA TEVERINA",
    "byte_offset": 2550777
  },
  {
    "context": "in Val di Cornia.",
    "title": "CASTELLO VOLTERRANO",
    "body": "Rocca diruta che diede il nome a un comunello con chiesa, detta \npoi la Cappella Lotti , filiale dell’antica pieve a Morba, \ncirca 2 miglia toscane a ponente di Castelnuovo di Val di \nCecina. \nLe sue rovine s’incontrano sul giogo del monte che para il \nponente a Castelnuovo fra le sorgenti del fiume Cornia e \nquelle del torrente Possera . \nIl Castello Volterrano formava ancora comunello da sé, quando fu redatto lo statuto di Volterra del 1411. –  \nVedere MORBA (PIEVE a).",
    "original_title": "CASTELLO VOLTERRANO",
    "byte_offset": 2551504
  },
  {
    "context": "nella Valle Tiberina.",
    "title": "CASTELLONCHIO (S. ANDREA A)",
    "body": "Castellare con parrocchia nel piviere di S. \nIppolito a San Casciano, Comunità Giurisdizione Diocesi \nCompartimento e 10 miglia toscane a scirocco levante di \nArezzo. \nIl Castellare è posto nella sommità di un poggio che fa \nparte del Monte di Marzana sull’estremo confine del \ndistretto comunitativo di Arezzo, presso le sorgenti del \ntorrente Cerfone e tre miglia toscane a ostro della nuova \nstrada Regia dell’Adriatico. \nCredo possa essere quello stesso Castellonchio del \ndistretto Aretino nominato nel diploma spedito \ndall’imperatore Carlo IV nel 1365 alla città di Arezzo. \nLa nuova chiesa di S. Andrea a Castellonchio fu \nriedificata nel secolo XVIII nel piano chiamato del Desco, \nlocalità più accessibile al popolo, dove fu traslocata la \ncura con decreto vescovile del 30 dicembre 1789. \nS. Maria a Castellonchio ha 88 abitanti.",
    "original_title": "CASTELLONCHIO (S. ANDREA A)",
    "byte_offset": 2552041
  },
  {
    "context": "nel Val d’Arno fiorentino.",
    "title": "CASTELLONCHIO, o CASTIGLIONCHIO",
    "body": "Castelletto con chiesa parrocchiale (S. \nMaria) nel piviere di Miransù, Comunità e circa 3 miglia \ntoscane a maestrale del Ponte a Rignano, Giurisdizione e \ncirca a 2 miglia toscane a libeccio del Pontassieve, \nDiocesi di Fiesole, Compartimento di Firenze, da cui è 9 \nmiglia toscane a levante. \nRisiede fra i poggi che dalla Torre a Poni per quelli \ndell’Incontro , del Poggio a Luco  e di Villamagna  si \ndiramano fino alla ripa sinistra dell’Arno fra Rosano e \nCompiobbi. \nÈ una casa torrita con varj annessi del patrimonio avito \ndella nobile famiglia Ricasoli Zanchini, già detta da \nCastiglionchio di Firenze. \nÈ posto in un risalto di poggio, cui lambiscono intorno \ndue borratelli che danno origine al torrente del Mulino \nalle Rivolte confluente nell’Arno sotto il monte di \nRosano. \nDa questo castelletto prese il casato il nobile \ngiureconsulto Lapo da Castiglionchio dei signori da \nQuona e da Volognano, l’amico del Petrarca, il compagno \ndi Cino da Pistoja fra i dottori dello studio fiorentino, \nl’ambasciatore, il savio e il consultore della Repubblica \nfiorentina, l’avvocato concistoriale della corte di Roma, \ndove morì appena fatto senatore. \nSebbene secolare, Lapo per molto tempo ebbe il titolo di \npievano di S. Lorenzo a Miransù; della quale chiesa si \nmantengono patroni i Ricasoli Zanchini di Firenze, eredi \ndella famiglia da Castiglionchio. Avvegnachè per asserto \ndello stesso Mess. Lapo i suoi avi acquistarono nel 1204 il \ncastello di che si tratta dai nobili da Ricasoli, dando loro \nin permuta due tenute che i signori da Quona possedevano \na Faella nel Val d’Arno superiore. \nLa rabbia ghibellina però dopo la battaglia di Montaperto \ntrovò anche questo castelluccio, sebbene nascosto fra i \nmonti e lungi da strade maestre, per atterrare la torre e \npalazzo con molte case ai signori di Castiglionchio. (P. \nILDEFONSO, Delizie degli Eruditi T. VII) \n\nLa torre e palazzo tuttora superstiti con due porte \ncastellane furono riedificati nel secolo susseguente; ed è \nforse quella stessa torre in cui abitò Mess. Lapo, e dove \nconservava i contratti e pergamene della sua famiglia. –  \nVedere MIRANSU’. \nLa parrocchia di S. Maria a Castellonchio conta 193 \nabitanti.",
    "original_title": "CASTELLONCHIO, o CASTIGLIONCHIO",
    "byte_offset": 2552950
  },
  {
    "context": "(già Castrum Leucterii) nella Valle del Paglia.",
    "title": "CASTELLOTTIERI",
    "body": "Castello che diede il nome a una contea di \nnobili Baschi con pieve arcipretura (S. Bartolomeo) nella \nComunità Giurisdizione e circa 3 miglia toscane a \nsettentrione-grecale di Sorano, Diocesi di Sovana, \nCompartimento di Grosseto. \nÈ un piccolo castello fabbricato sopra alte scogliere di \ntufa volcanica, un miglio appena a ostro di Mintorio e del \ntorrente Fiume, alla base orientale del monte Vitozzo. \nI nobili di Castellottieri, Niccola e Giovanni figli di \nGiovanni Pietro, con atto degli 8 novembre 1475, diedero \nin accomandigia essi e i loro castelli di Montorio, Sorano, \nS. Giovanni delle Contee, ec. alla Repubblica di Siena, \nche gli accettò sotto la di lei protezione. Fra gli altri patti \nfuvvi questo, che ogni anno la Repubblica \nsomministrerebbe a quei dinasti la somma di fiorini 300 \nper il mantenimento e difesa dei nominati castelli. \nLa contea di Castellottieri fu acquistata da Cosimo II per \ncontratto dei 26 aprile 1616 dal Conte Sinolfo di \nFlamminio Ottieri. \nErede degli Ottieri fu recentemente la nobile famiglia \nsenese della Ciaja, la quale ha alienato il palazzo degli \nantichi conti Alla famiglia Selvi. \nI conti Ottieri hanno dato uomini distinti nelle armi e \nnelle lettere, fra i quali un Sinolfo vescovo di Chiusi sulla \nfine del secolo XV; un Sinolfo valente capitano nella \nguerra di Siena a favore della sua patria; e un Francesco \nMaria Ottieri che scrisse la storia della successione della \nSpagna. \nLa parrocchia di Castellottieri ha 198 abitanti.",
    "original_title": "CASTELLOTTIERI",
    "byte_offset": 2555246
  },
  {
    "context": "",
    "title": "CASTEL MAGGIORE DI CALCI",
    "body": "– Vedere CALCI (CASTEL MAGGIORE di).",
    "original_title": "CASTEL MAGGIORE DI CALCI",
    "byte_offset": 2556813
  },
  {
    "context": "nel Val d’Arno inferiore.",
    "title": "CASTEL MARTINI",
    "body": "Villa da cui prese nome una moderna tenute, già bandita dal \nGranduca, e un’antica parrocchia (S. Donnino) già filiale \ndella diroccata chiesa di Vajano sotto Monte Vettolini, \nora del Capo Sesto di Fucecchio, Comunità e 3 miglia \ntoscane a ponente di Lamporecchio, Giurisdizione e 6 \nmiglia toscane a ostro di Seravalle, Diocesi di \nSanminiato, già di Lucca, Compartimento di Firenze. \nRisiede in pianura alla base meridionale del poggio di \nMonte Vettolini lungo la strada provinciale che da \nFucecchio porta in Val di Nievole presso la gronda \norientale del padule di Fucecchio, dov’è una vasta \nfabbrica di campagna per uso della fattoria omonima, \nattualmente posseduta dalla famiglia Banchieri di Pistoja. \nQuesta contrada nel secolo XIII era, in quanto al civile, \nsul torrente pistojese, mentre per l’ecclesiastico dipendeva \nda Lucca, siccome lo dimostra il catalogo delle chiese di quest’ultima diocesi redatto nel 1260, nel quale leggesi \nfra le succursali della pieve di Vajano la chiesa di S. \nDonnino nel territorio pistojese. \nLa parrocchia di S. Donnino a Castel Martini conta 695 \nabitanti.",
    "original_title": "CASTEL MARTINI",
    "byte_offset": 2556884
  },
  {
    "context": "in Pian d’Alma nella Maremma di Massa.",
    "title": "CASTEL MAUS",
    "body": "– Vedere ALMA e MAUS.",
    "original_title": "CASTEL MAUS",
    "byte_offset": 2558064
  },
  {
    "context": "in Val d’Orcia. ",
    "title": "CASTEL MUZI, e CASTEL MUZIO",
    "body": "Castello con chiesa plebana (S. Maria Assunta) nella \nComunità Giurisdizione Diocesi e 5 miglia toscane a \nsettentrione di Pienza, Compartimento di Siena. \nQuesto, che appellavasi Castel Mozzo , risiede sul dorso di \nuna collina tufacea, sotto cui scorre dal lato di ostro il \ntorrente il torrente Trove tributario del fiume Asso, sul \ntrivio delle strade che vi giungono da Trequanda, da \nPienza e da Petrojo di Sicille. \nSe pur questo non fu il casale Mustia rammentato sino dal \nsecolo IX nelle carte della Badia Amiatina, non si \ntroverebbero di esso memorie più antiche del secolo XIII, \npoco innanzi, cioè, che il governo di Siena nel 1271 \ninviasse a Castel Mozzò  un giusdicente. In seguito vi \nacquistò giurisdizione lo spedale della Scala; dal quale \npassò nel cav. Andrea Piccolomini per vendita fattane \nsotto l’anno 1470, quando già per breve del pontefice Pio \nII era stato traslocato nella chiesa di S. Giusto a Castel \nMozzo il battistero dell’antichissima vicina pieve di S. \nStefano a Cinnano , o Cennano , pieve stata sino ad allora \ndella diocesi di Arezzo. Nella stessa occasione con le \nrendite della pieve di Cinnano fu costituita la prebenda di \nun canonicato per la nuova cattedrale di Pienza; e nel \n1491 il pontefice Innocenzo VIII aggravò il patrimonio \nmedesimo di una pensione di fiorini 20 d’oro a favore di \nGiovanni Tuti della Rocca Tentennano, preposto della \nchiesa di Seggiano (ARCH. DIPL. FIOR. Bad. di S. \nEugenio presso Siena). \nLa parrocchia di Castel Muzio ha 388 abitanti.",
    "original_title": "CASTEL MUZI, e CASTEL MUZIO",
    "byte_offset": 2558147
  },
  {
    "context": "in Val d’Orcia. ",
    "title": "CASTELNUOVO DELL’ABATE",
    "body": "Castello con pieve prepositura (SS. Jacopo e Filippo) \nnella Comunità Giurisdizione e Diocesi di Montalcino, da \ncui è 6 miglia toscane circa a ostro, Compartimento di \nSiena. \nÈ situato sopra un’elevata collina, appiè della quale dal \nlato di ostro scorre il fiume Orcia, mentre nell’opposta \npendice nasce il rivo che diede il nome alla valle di \nStarzia, nel cui seno risiede la celebre Badia di S. Antimo. \nEbbe nome dell’Abate, stante che per lunga stagione vi \ntennero signoria gli abati dell’accennato monastero, \ncompreso nel distretto di Castelnuovo. \nSi chiamò nuovo questo castello dopo che i monaci di S. \nAntimo lo riedificarono sui ruderi di un vecchio \ncastellare, la di cui origine rimontare deve a tempi assai \nremoti. Avvegnachè fu nei suoi contorni dove si \nrintracciarono lapidi e altre memorie etrusche o romane, \nparte delle quali vennero illustrate da eruditissimi \narcheologi della scorsa età. \nAd ogni modo non abbiamo dati da assicurare, se a questo \npaese debbasi riferire quel castello senza nome, che con \nuna parte del monte, Arrigo III, nel 17 luglio 1051, fra le \naltre cose donò all’abate de’SS. Antimo e Sebastiano in \nVal di Starzia. – Vedere ABAZIA di S. ANTIMO. \nLa pieve di Castelnuovo era anticamente sotto \nl’invocazione di S. Giovanni, siccome lo dichiara un \nistrumento da Pepone di Percena rogato nella stessa \nchiesa li 11 febbrajo 1333. È un atto di investitura, col \nquale Jacopo de’Tolomei di Siena abate del monastero di \nS. Antimo e conte palatino conferisce a Guccio del fu \nBorghini chierico fiorentino, e per esso a Nardo \nArmaluccio preposto della chiesa di Castel del Piano, un \ncanonicato nella pieve di S. Giovanni a Castelnuovo \ndell’Abate; e ciò in vista che la pieve di Castelnuovo era \ndi giuspadronato del suo monastero; per il quale \ncanonicato l’abate assegna al benefiziato la rendita di \ntrenta staja di grano misura senese. (ARCH. DIPL. FIOR.  \nCarte della Badia a Settimo). \nPrese il titolo che attualmente porta de’SS. Jacopo e \nFilippo verso il principio del secolo XV: giacchè negli \nstatuti di Castelnuovo dell’Abate fatti nel 1433, in un \narticolo apposito viene decretata la festa di S. Jacopo. \nNel 1293, vertendo lite fra Pieruccio del fu mess. Jacopo \nde’Tolomei e i monaci di S. Antimo per cagione di un \nmulino posto sull’Orcia, e per la terza parte del cassero e \ncorte di Castelnuovo, oltre la metà della quarta parte per \nindiviso del Piano di Massareta , che il nominato Tolomei \nteneva ad enfiteusi del monastero, con istrumento del 12 \nluglio di detto anno il Tolomei cedè all’Abazia di S. \nAntimo tutte le ragioni che gli competevano su di ciò. \n(ARCH. delle RIFORMAG. di SIENA, Balzana n° 34.) \nLa stessa terza parte del palazzo, corte e distretto di \nCastelnuovo fu concessa ad usufrutto sei anni dopo (19 \ndicembre 1299) dal procuratore dell’ordine dei \nGuglielmiti, Marco abate di S. Antimo, a favore e sollievo \ndi mess. Tuto del fu Taverna, e di sua moglie (ivi). \nTali enfiteusi con l’andare degli anni si rivolsero a favore \ndella comunità di Castelnuovo, la quale continuò a godere \nsino al secolo ultimo scorso il diretto dominio di tanto \nterritorio quanto è quello corrispondente a un dipresso alla \nterza parte del suo distretto. \nNell’anno 1360 il piccolo recinto di Castelnuovo fu \ncircondato di mura, ora quasi tutte rovinate; nella quale \nopera si spesero lire 830 dalla Repubblica di Siena, per \nconto e ordine della quale risiedeva costà un giusdicente \ndi seconda classe. \nNon ostante ciò gli abati di S. Antimo continuarono ad \nesercitare in Castelnuovo e suo distretto una certa \ngiurisdizione e padronanza. A cagione di che, essendo \nnata vertenza fra il comune di Castelnuovo e l’abate di S. \nAntimo, i reggitori del governo di Siena, con \ndeliberazione degli 8 marzo 1411, dichiararono obbligati \nquei terrazzani a continuare all’abazia il solito tributo \nannuo di moggia otto grano (ivi). \nTali diritti e giurisdizioni, dopo il 1462, si rifusero nei \nvescovi di Montalcino, che il pontefice Pio II dichiarò \nabati commendatarj di quel dilapidato monastero. Devesi \na uno di questi Vescovi (monsignor Fabio Vecchi) il \npalazzo a uso di villa fabbricato nel punto più elevato e \nnella più bella esposizione di Castelnuovo, poco lungi \ndalla graziosa palazzina dei nobili Bellanti di Siena. \nAnche la chiesa prepositura fu restaurata dai vescovi di Montalcino suoi patroni, ed è pregiabile un affresco \ndipinto nel 1597 in una lunetta di questa chiesa dal senese \nVentura Salimbeni. \nNel poggio di Castelnovo dell'Abate sono abbondanti \ncave di alabastro bianco, agatato, venato e a onde di tinta \ncangiante, in guisa che sembra una varietà dell'alabastro \norientale, anche rapporto ai principj dai quali è formato. \nAvvegnachè questa roccia non è già un solfato di calce, o \nalabastro gessoso, come quello descritto all'articolo \nCastellina Marittima , ma sivvero un carbonato calcare \nconcrezionato, una specie di travertino semigranoso, \ntraslucido e suscettibile di un pulimento perfetto. \nIn quanto alla giacitura, I'alabastro di Castelnuovo trovasi \ncostantemente subalterno a una calcarea compatta \nstratiforme, di tinta rossastra o azzurrognola, attraversata \nda frequenti vene e filoni più o meno potenti di candido \nspato calcare. \nL'alabastro agatato per lo più è sottoposto a quello bianco \ndi apparenza marmorea. Con quest’ultimo furono \nfabbricati, non solamente il monastero e la grandiosa \nantica chiesa di S. Antimo, ma tutti i lavori di quadro e di \nornato di edifizj posteriori eretti in Castelnuovo o nelle \nsue vicinanze. Più ricercato per uso di ornato è l'alabastro \na onde o venato, conosciuto nelle arti sotto il nome di \nalabastro di Siena, sebbene questa città ne sia 28 miglia \ntoscane lontana. \nTrovansi tali cave sulla pendice scoscesa del poggio di \nCastelnuovo dal lato di occidente, là dove ripido precipita \nnel letto dell’Orcia. – Il difficile accesso, e più che altro la \nmancanza di vie rotabili che da Castelnuovo lungo il letto \ndell'Orcia portino sino al ponte d'Orcia sulla strada \nRomana, o che rimontino il fiume Asso sino alla posta di \nTorrenieri, ha reso quasi inutile una produzione minerale, \nunica forse in questo genere fra noi, e che fornire \npotrebbe un ramo d'industria al paese, un materiale \neccellente all'architettura e alla statuaria. \nNel distretto di Castelnuovo, di fronte allo sbocco del \nLente nell'Orcia, esiste una villa, gia degli Accarigi, ora \ndei nobili Bellanti di Siena, la quale porta il nome di \nVelona. \nLa parrocchia di Castelnuovo dell'Abate nel 1594 contava \n547 abitanti; nel 1640 ne aveva 429; nel 1675 era  ridotta a \n319; nel 1745 a soli 285 individui; mentre nel 1833 era \nrisalita a 513 abitanti.",
    "original_title": "CASTELNUOVO DELL’ABATE",
    "byte_offset": 2559728
  },
  {
    "context": "nel Valdarno superiore.",
    "title": "CASTELNUOVO D’AVANE, o DI CAVRIGLIA",
    "body": "– Vedere AVANE (CASTELNUOVO d’).",
    "original_title": "CASTELNUOVO D’AVANE, o DI CAVRIGLIA",
    "byte_offset": 2566561
  },
  {
    "context": "in Romagna.",
    "title": "CASTELNUOVO DI BAGNO",
    "body": "– Vedere BAGNO (CASTELNUOVO di).",
    "original_title": "CASTELNUOVO DI BAGNO",
    "byte_offset": 2566667
  },
  {
    "context": "",
    "title": "CASTELNUOVO BERARDENGA",
    "body": "– Vedere BERARDENGA (CASTELNUOVO della).",
    "original_title": "CASTELNUOVO BERARDENGA",
    "byte_offset": 2566741
  },
  {
    "context": "",
    "title": "CASTELNUOVO BERSI",
    "body": "– Vedere BERSI (CASTELNUOVO). \n \n\n ",
    "original_title": "CASTELNUOVO BERSI",
    "byte_offset": 2566814
  },
  {
    "context": "",
    "title": "CASTELNUOVO di BOTENA in Val di Sieve",
    "body": "– Vedere BOTENA (S. STEFANO in).",
    "original_title": "CASTELNUOVO di BOTENA in Val di Sieve",
    "byte_offset": 2566872
  },
  {
    "context": "nella Valle dell'Ombrone pistojese.",
    "title": "CASTELNUOVO DI CASAL GUIDI",
    "body": "Castello da cui prese il nome la \nchiesa di S. Giusto a Castelnuovo, nel piviere di S. Pietro \na Casal Guidi, ora annesso della cura de'SS. Pietro e \nGirolamo alla Collina, Comunità di Porta lucchese, \nGiurisdizione Diocesi e circa 3 miglia toscane a libeccio \ndi Pistoja, Compartimento di Firenze.",
    "original_title": "CASTELNUOVO DI CASAL GUIDI",
    "byte_offset": 2566953
  },
  {
    "context": "",
    "title": "CASTELNUOVO di CASCIA",
    "body": "– Vedere CASCIA.",
    "original_title": "CASTELNUOVO di CASCIA",
    "byte_offset": 2567322
  },
  {
    "context": "nel Val d’Arno superiore.",
    "title": "CASTELNUOVO DI CAVRIGLIA",
    "body": "– Vedere AVANE (CASTELNUOVO di)",
    "original_title": "CASTELNUOVO DI CAVRIGLIA",
    "byte_offset": 2567369
  },
  {
    "context": "nel Val d'Arno aretino.",
    "title": "CASTELNUOVO DELLA CHIASSA",
    "body": "Castellare con borgata sulla strada provinciale del \nCasentino lungo la ripa sinistra dell'Arno presso il ponte a \nCaliano. Ebbe chiesa parrocchiale (S. Tommaso) filiale \ndell'antica pieve di S. Sefano alla Chiassa, attualmente \nannesso alla cura de'SS. Quirico e Giuditta a Marcena, \nnella Comunità Giurisdizione Diocesi e Compartimento \ndi Arezzo, dalla quale città trovasi 6 miglia toscane a \nsettentrione. \nDa un diploma imperiale, che Arrigo lI concesse nel 1022 \nalla badia di S. Flora e Lucilla fuori di Arezzo, si rileva \nessere stato nelle vicinanze di questo castello un vico che \ndesignavasi allora col nome di Sesto, nome forse derivato \ndalla sesta pietra milliare sulla via provinciale di Arezzo. \n(FOSSOMBRONI, Memor. ldraul.) \nUna riprova di ciò si ha da un atto di donazione fatta, nel \n1138, al priorato dei Camaldolensi di S. Gaudenzo presso \nMonte S. Savino in Val di Chiana, dove si fa parola di \nalcune terre poste nel plebanato di S. Stefano alla Chiassa \nin Vico Sexto infra curtem Castellinovi. (ANNAL. \nCAMALD.) \nEra già stato a quella età distrutto dagli Aretini il \nCastelvecchio di Sesto, e riedificato il nuovo dall'abate di \nS. Flora, siccome può dedursi da una convenzione \ndell'anno 1200 fra quell'abate benedettino e il preposto \ndella cattedrale di Arezzo. (MOROZZI. Del fiume Arno. \nParte II).",
    "original_title": "CASTELNUOVO DELLA CHIASSA",
    "byte_offset": 2567462
  },
  {
    "context": "in Val d’Elsa.",
    "title": "CASTELNUOVO di COLLE",
    "body": "– Vedere COLLE città.",
    "original_title": "CASTELNUOVO di COLLE",
    "byte_offset": 2568854
  },
  {
    "context": "nel Val d’Ombrone pistojese.",
    "title": "CASTELNUOVO ALLA COLLINA",
    "body": "– Vedere CASTELNUOVO di CASAL GUIDI.",
    "original_title": "CASTELNUOVO ALLA COLLINA",
    "byte_offset": 2568923
  },
  {
    "context": "nella Valle dell'Ombrone pistojese.",
    "title": "CASTELNUOVO DI COLONICA",
    "body": "Villa nella pianura fra Prato e \nPoggio a Cajano sull'estremo confine del Pratese contado, \nil di cui popolo fu annesso nel secolo scorso a quello di S. Giorgio di Colonica, nella Comunità Giurisdizione e \nDiocesi di Prato, che è 3 miglia toscane circa a grecale-\nsettentrione, Compartimento di Firenze. \nÈ questo Castelnuovo una delle 45 ville che sino dai \ntempi della Repubblica costituivano il contado della città \ndi Prato – Vedere COLONICA di PRATO.",
    "original_title": "CASTELNUOVO DI COLONICA",
    "byte_offset": 2569024
  },
  {
    "context": "nel Valdarno casentinese.",
    "title": "CASTELNUOVO DI FALTONA o DI TALLA",
    "body": "Castellare che diede il titolo alla \nchiesa di S. Andrea di Valle al Castello nell'antico piviere \ndi Socana, attualmente annesso della pieve de'SS. \nLorentino e Pergentino di Faltona, nella Comunità e quasi \n3 miglia toscane a settentrione-maestrale di Talla, \nGiurisdizione e circa 2 migIia libeccio di Castel \nFocognano, Diocesi e Compartimento di Arezzo. \nFu questo Castelnuovo di dominio degli Ubertini di \nCastel Focognano e dei loro consorti. \nNel 1425 Niccolò Piccinino,appena ebbe abbandonato il \nservigio dei Fiorentini per quello del duca di Milano, si \ncondusse nel territorio d'Arezzo e in pochi dì prese \nPontenano e il vicino Castel Nuovo (BUONINSEGNI, \nIstor. di Firenze). – Vedere PONTENANO. \nA questo Castelnuovo vicino a Arezzo, piuttosto che \nall'altro della Chiassa sembra che volessero riferire li \nstoriografi fiorentini, all'anno 1426, quando Veri \nGuadagni, uno dei Dieci di Balia, avendo ricuperato nel \nterritorio di Arezzo molte terre state prese l’anno innanzi \ndall'oste milanese, mentre faceva l'uffizio suo \nvalorosamente, fu percosso di un colpo di bombarda nel \nbraccio, della quale ferita poco dopo morì. (AMMlR. \nIstor. fior.)",
    "original_title": "CASTELNUOVO DI FALTONA o DI TALLA",
    "byte_offset": 2569562
  },
  {
    "context": "nella Valle superiore del Serchio.",
    "title": "CASTELNUOVO DI GARFAGNANA",
    "body": "Piccola città nella Garfagnana \nEstense, capoluogo di Provincia, di Vicariato e di \nComunità; residenza di un governatore con chiesa plebana \nabbaziale (S. Pietro) nella Diocesi di Massa ducale, già di \nLucca, Ducato di Modena. \nSebbene oppressa dai poggi che propagansi sino costà \ndalle creste dell'Alpe Apuana, denominate Penna di \nSombra  e Alpe della Croce, la città di Castelnuovo risiede \nin sito pianeggiante; \n \n……dove da diversi fonti  \nCon eterno rumor confondon l'acque \nLa Turrita col Serchio fra due ponti. \n                        (ARIOSTO, Satira V) \n \nInfatti Castelnuovo giace appunto alla congiunzione del \ntorrente Turrita o Torrita col Serchio, al punto dove \nentrambi passano sotto a due ponti. – Trovasi (ERRATA: \n222 braccia sopra il livello del Mediterraneo) a tese 130  e \n1/2 (circa 391 braccia fiorentine) sopra il livello del mare, \nnel grado 28° 4’ di longitudine e 44° 6’ 6” di latitudine, \n17 miglia toscane a grecale-levante di Massa ducale per il \nvarco della Tambura, quasi 6 miglia toscane a maestrale \ndi Barga, 24 a settentrione di Lucca, 29 a scirocco di \nFivizzano, e circa 60 miglia toscane a ostro-libeccio di \nModena. \nCastelnuovo è cinto di mura con tre porte e altrettanti \nsubborghi, cui resta a cavaliere il colle che ha preso il \nnome dalla sovrapposta rocca di Montalfonso . La \nregolarità, e decenza dei suoi edifizj privati, delle chiese e \naltri stabilimenti pubblici, corrisponde alle comode strade \ntutte lastricate e alle due piazze, una delle quali assai \nspaziosa è abbellita da copiosa fonte che ha dirimpetto il \ncastello o palazzo dei governatori. Poco lungi dalla città \nsussiste tuttora il convento de’Cappuccini del Monte \nCalvario , fondato nel 1635 da Alfonso III duca di \nModena, che vestitosi dell'abito di S. Francesco volle \nterminare costà i suoi giorni. Un altro monastero di donne \ndello stesso ordine, situato presso il ponte della Turrita, fu \nridotto recentemente ad uso di seminario e di pubbliche \nscuole. \nFino al secolo XIV fu questo un piccolo luogo soggetto \nnello spirituale al pievano di Fosciana, nel temporale alla \nVicaria di Castiglione della Repubblica Lucchese. \nLa memoria però di Castelnuovo risale al secolo VIII, \nmentre tanto il paese sotto nome di Castelnuovo , quanto \nla chiesa sotto l'invocazione di S. Pietro esistevano nel \n740, siccome lo prova un documento dell'archivio \narcivescovile di Lucca. \nAltre pergamene della stessa provenienza rammentano \nquesto Castelnuovo e il suo distretto, sotto gli anni 773, \n839, 940, 986 e 1045 (MEMOR. LUCCH. T. IV). \nFinalmente un istrumento di oblazione, mercé cui i \nLucchesi nel 26 luglio 1234 rassegnarono alla corte di \nRoma a titolo di pegno i castelli di Aquilata e di Castel \nnuovo, mostra che questi due castelli della Repubblica di \nLucca sino da quella età erano de’più importanti o per sito \no per fortificazioni. \nContuttociò non mancano istorici, i quali attribuiscono il \npiù antico recinto delle mura di Castelnuovo a Castruccio \nCastracani: a lui che con più ragione si crede autore del \nvicino ponte di pietra che attraversa il Serchio, \nattualmente chiamato ponte di S. Lucia. \nQuesto luogo sostenne in seguito varie vicende, le quali \npossono dirsi comuni ad altri castelli e villaggi della \nGarfagnana. \nNel 1370, fu fatto ribellare ai Lucchesi dagli \nAntelminelli,che vi tennero dominio sino al 1377. \nRitornato il paese in potere dei primi, fu allora che venne \nstabilito la prima volta in Castelnuovo un giudice dalla \nRepubblica di Lucca; la quale, prescindendo da una \nmomentanea occupazione di altri faziosi,accaduta nel \n1369, continuò a dominarvi liberamente sino al 1429. Fu \nin quest'anno che gli abitanti di Castelnuovo e quelli dei \ncontorni, vedendosi minacciati dall'oste fiorentina, mentre \nstava all'assedio di Lucca, e andava via via occupando i \npaesi della Garfagnana, fu allora che si diedero \nspontaneamente in balìa al marchese Niccolò d'Este di \nFerrara, il quale, accogliendo quelle popolazioni sotto il \nsuo patrocinio, destinò Castelnuovo sede di un \ncommissario generale e capoluogo di una nuova Vicarìa. \nNel 1512 Castelnuovo fu invaso per pochi istanti da \nFrancesco della Rovere duca d'Urbino, cui tennero dietro i \nLucchesi, e nove anni dopo un esercito di Fiorentini. \nQuesto ultimo, entrato in Castelnuovo li 26 settembre \n1521, spogliò il duca AIfonso I della Garfagnana, a \nriserva della rocca delle Verrucole. Alla morte del \npontefice Leone X, per sollecitazione del quale, seguì tale \ninvasione, il popolo di Castelnuovo sollevatosi penetrò nel castello o palazzo del governo, costrinse il \ncommissario pontificio alla fuga, e richiamò AIfonso I, \n \n……che a lui ricorso \nEbbe tosto che a Roma il Leon giacque. \n \nCoincide a questo tempo la nomina in commissario della \nGarfagnana del celebre autore dei testè citati versi. \nDopo la qual'epoca Castelnuovo non cambiò più padroni \nsino alla memorabile invasione de’Francesi; durante la \nquale la Garfagnana Estense fu aggregata, prima alla \nRepubblica Cisalpina, come parte del dipartimento \ndell’Alpe Apuana , poscia (anno 1805) al principato di \nLucca, fino a che nel 1814 ritornò esultante sotto l'erede e \nsuccessore degli Estensi, Francesco IV, che ne regge \nattualmente i destini. \nLa parrocchia di Castelnuovo venne separata dalla sua \npieve matrice, probabilmente verso il 1398, quando il \nrettore di S. Pietro di Castelnuovo dal vescovo di Lucca \nfu destinato suo vicario foraneo; se piuttosto ciò non seguì \nall’occasione della riedificazione di quel tempio fatta sul \ndeclinare del secolo XV, o della sua consacrazione, che \nseguì li 2 maggio del 1581. \nMi è pure ignota l'epoca, nella quale si accordò \nall'arciprete di Castelnuovo il titolo e onori di abate \nmitrato. Fu bensì dopo il decreto del 27 marzo 1828 che \nl'arcipretura di Castelnuovo venne dichiarata pieve dal \nvescovo di Massa, confermandole per suffraganee le \ncappelle della SS. Trinità a Torrite, dello Spirito Santo a \nMonte Rotondo, e di S. Pantaleone a Montalfonso . \nLa chiesa di Castelnuovo è a tre navate, decentemente \nfornita di sacri arredi con un grandioso organo, eseguito \ndal celebre Tronci: contiene qualche buon quadro, uno dei \nquali con figure in basso rilievo è di terra detta della \nRobbia, mentre un dipinto rappresentante la Vergine \nAssunta con varj santi viene ammirato come opera di \nSanti di Tito. (BORGHINI. Riposo) \nFra gli stabilimenti pubblici di Castel nuovo havvi \nl'ospedale, la cui fondazione rimonta al secolo XV, \ntraslocato in un nuovo edifizio verso la fine del secolo \nXVI, e aumentato di locale dopo il 1671. In esso si \nricevono e si curano gratuitamente i poveri infermi della \nGarfagnana Estense, e i passeggieri. \nMerita di essere visitato l'archivio generale dei contratti \nper il bell'ordine con cui è organizzato. Esso conta quattro \nsecoli di fondazione. \nLa sovrastante e grandiosa rocca di Montalfonso ha \ncangiato il suo militare aspetto in un più filantropico \ndestino, per servire cioè al Monte di pietà, e al deposito \nfrumentario, o delle Farine, opere entrambe del sovrano \nregnante. Il monte delle Farine fu fondato nel 1831 \nall'oggetto di distribuire quel genere che potrebbe \nmancare nell'inverno e nella primavera ai poveri \nproprietarj o mezzajoli di poderi, onde riaverlo da essi \ndopo la raccolta con un piccolo aumento di misura. \nNel seminario, eretto da pochi anni nel soppresso \nmonastero delle suore di S. Bernardino, furono collocate \nle pubbliche scuole di belle lettere, di geografia, di \nscienze fisiche, di matematiche e di teologia. \nNel palazzo pubblico, detto il castello, risiede il \ngovernatore, magistrato che corrisponde direttamente con \ni Regi ministri o col sovrano. Sopravvede esso alla \npolizia, ed ha a direzione e tutela dell'amministrazione \neconomica delle Comunità, degli ospedali e di tutti gli \naltri stabilimenti o opere pie della Garfagnana Estense. \nIn Castelnuovo ebbero i natali personaggi distinti, fra i \nquali il dotto gesuita Giovanni Maria nipote del cardinale \nPietro Campori, di famiglia oriunda da Campori, il \nvescovo Pellegrino Bertacchi e il dottore Sigismondo \nBertacchi, casata proveniente da Camporgiano; Francesco \ne Giuseppe Porta, uno poeta e l'altro valente pittore. \nFu in Castelnuovo dove (ERRATA: nel 1329) nel 1529 \nmorì uno dei più distinti personaggi fiorentini, Niccolò \nfigliuolo di Piero Capponi, dall’afflizione di sentire \ntradita, assediata ed oppressa la sua patria. \nComunità e Giurisdizione di Castelnuovo di Garfagnana \n– Non si conosce ancora la misura del territorio \ncomunitativo di Castelnuovo, il quale, separatamente da \nquello della Pieve Fosciana, consiste in cinque sezioni, \ntutte alla destra del Serchio e alla sinistra della Turrita, \ndove si trova una popolazione di 3393 abitanti. \nSpettano a Castelnuovo le sezioni di Colle, di \nGragnanella , di Palleroso e di Rontano, mentre la \nComunità di Pieve Fosciana abbraccia anche la sinistra \nripa del Serchio con nove sezioni popolate da 2625 anime, \nin tutto 6018 abitanti (Vedere Il Quadro in calce). \nLe due Comunità riunite hanno per confine a levante Ia \nComunità di Fonsciandora, a ostro quella di Gallicano, \nspettante allo stato di Lucca; a libeccio la Comunità di \nMolazzana, a settentrione le Comunità di Careggine e di \nCamporgiano; a grecale quelle di S. Romano e di \nCastiglione. \nAssai piu estesa è la giurisdizione di Castelnuovo, la \nquale abbraccia, oltre il comune di questo nome, quelli di \nPieve Fosciana, di Castiglione, di Villa Collemandrina e \ndi Fosciandora  con le respettive sezioni; meno però la  \nsezione di Colle della Comunità di Castelnuovo la quale \nultima dipende dal giusdicente di Camporgiano; e più le \nsezioni di Sasso , Eglio, Alpi di Sasso  e di Eglio della \nComunità di Molazzana, e le sezioni di Sambuca-Villetta \ne Silicagnana della Comunità di S. Romano. \nLa maggior parte del territorio sotto la giurisdizione di \nCastelnuovo è posta alla sinistra del Serchio, a partire dal \ncrine dell'Appennino che tocca fra l'Alpe di Barga  e \nquella di Corfino. In esso trovasi una popolazione di \n12375 abitanti, con una superficie territoriale che \napprossimativamente può valutarsi di 70 miglia toscane \nquadrate. Lo che equivarrebbe a circa 177 abitanti per \nogni miglio quadrato. \nNel tragitto del Serchio per questo territorio vi \nconfluiscono, dal lato sinistro, i torrenti di Corfino o \nMozzanella, di Castiglione, di Sillico e di Ceserana, \nmentre sul lato opposto nel dorso della Penna di Sombra  \n \nVedete là dove d'alpestri monti  \nRisuonar fanno il cavernoso dorso \nLa Turrita col Serchio, e fra due ponti  \nVanno ambo in fretta a mescolare il corso. \n      (TASSONI, Secchia rapita. Cant. VII) \n \nLa Turrita di Castelnuovo ha la sua origine sulla vetta \ndell'Alpe Apuana presso il casale d'Isola Santa nella \nComunità di Careggine, e costà si appella Turrita Secca ; \npiù sotto prende il nome di Turrita di Castelnuovo a distinzione della Turrita di Gallicano e della Turrita \nCava, altri due grossi torrenti che scendono nel Serchio \ndagli sproni orientali della Pania di Petrosciana  e di \nMonte Pruno o Prano. \nFra i punti più elevati di questa giurisdizione si conta dal \nlato dell'Alpe Apuana la Penna di Sombra, la quale \nsecondo le osservazioni del prof. P. Inghirami trovasi a \n3027 braccia fiorentine sopra il livello del Mediterraneo; \nalle qulali osservazioni corrispondono quelle \ndell'astronomo Brioschi e del prof. Bertini di Lucca. \nDalla parte dell'Appennino havvi la cima dell'AIpe di S. \nPellegrino, la quale presa dal segnale del Cardosello ha \ndato al maggiore del genio Giuseppe Carandini un'altezza \ndi metri 843,68, pari a 1395 braccia sopra il livello del \nmare. \nFra le due indicate sommità, la di cui corda attraversa la \nGarfagnana nel punto più alto della valle, si presentano \nrocce di varia formazione e struttura consistenti in \nmacigno a grana grossa, in grés litantracico, in marna \nschistosa, in calcarea ofiolitica e ammonitica color rosso \nmattone. Tali rocce si affacciano più generalmente nel \nlato sinistro della valle sul fianco dell'Appennino di S. \nPellegrino. È pure sul fianco medesimo dove \ns’incontrano, presso Castiglione, alcune masse \nserpentinose, le quali sembrano essere una continuazione \ndi quelle emerse dal fondo della valle lungo il letto del \nSerchio fra Piazza e la Sambuca, rocce che portarono \nun'alterazione manifesta alla calcarea compatta e al \nmacigno, costituenti la base dei monti opposti, sui quali \ns'innalzano le scogliere marmoree dell’Alpe Apuana. – \nVedere CAMPORGIANO Comunità. \nGli strati di lignite si trovano tanto alla destra che sulla \nripa sinistra del Serchio. I banchi più potenti veggonsi nel \ntorrente di Castiglione e nei contorni della Pieve  \nFosciana, dove appariscono subalterni all'arenaria \ngrossolana, alla calcarea ofiolitica e alla torba palustre, \nmentre dal lato opposto, sotto l'alveo della Turrita strati \npiù esili di lignite sono adagiati fra la calcarea cavernosa. \nLa formazione della calearea ammonitica, detta \nvolgarmente marmo di Massa di Sassorosso , giace fra il \nmacigno litantracico e la roccia ofiolitica di Castiglione. È \nuna specie di marmo secondario di struttura schistosa, \nsuscettibile di un qualche pulimento, ricco di varie specie \ndi Ammoniti con alcune Ortoceratiti, una delle quali \nbellissima è stata recentemente scoperta dai prof Paolo \nSavi e Olindo Dini. —Vedere MASSA di SASSO \nROSSO. \nNon lungi dal terreno lignitico, tanto nell'alveo della \nTurrita, quanto nelle vicinanze di Pieve Fosciana, \nscaturiscno vene. di acque minerali, della prima delle \nquali fece parola il sommo Vallisnieri e dell'altra \ntorneremo a parlare all'articolo PIEVE FOCIANA. \nFra i prodotti di maggiore entità, quello dei castagni può \ndirsi l'elemento precipuo della sussistenza pubblica dei \nGarfagnini. La poca cura che richiede tale albero non ha \nfatto dimenticare a quelle popolazioni culture più \nlaboriose onde avere altre produzioni agrarie, come \ngranaglie, lino, canape e legumi. \nLa pastorizia costituisce una sorgente di somma utilità, \nnon solamente per la Comunità della quale si tratta, ma \nper tutta la Garfagnana, dove si fabbrica un eccellente \ncacio. Le pecore e capre all’avvicinarsi della fredda \nstagione sono condotte a svernare nella Toscana \nMaremma. \nLa caccia dei volatili e del selvaggiume è un articolo, se \nnon di grande entità, al certo di sollievo ai benestanti di \nquesta contrada la più nascosta e situata, dirò quasi, in un \ncul di sacco della Toscana. \nDa qualche anno si è fatta più diligente la coltura dei \ngelsi, che era stata trascurata o pregiudicata dalle \nintemperie. Attualmente nei tre Vicariati della Garfagnana \nEstense si ottengono circa 40000 libbre di filugelli, che si \nvendono all'estero in natura, perché manca ogni sorta di \nfilanda. \nCosì non si trae profitto del pelo né dalle pelli di capra e \ndi agnello, le quali si mandano fuori via senza concia, \ncome avviene di quasi tutti paesi della Toscana. \nLa lana delle pecore, tosate nel mese di maggio prima di \nessere ricondotte in Garfagnana, non ritorna in patria. \nQuella che si tosa in paese viene impiegata nelle \nmanifatture di cappelli di feltro, e nella fabbricazione dei \npanni grossolani da pastori e da contadini che non si è mai \ntentato di migliorare. \nIn Castelnuovo esistono due conce di pelli e una molto \nfiorente che spedisce i suoi lavori anche fuori di Stato. \nVi è pure costà una fabbrica di chiodi, una ferriera a \nCareggine, e una fornace di stoviglie ordinarie alla Pieve  \nFosciana. \nFra le strade maestre che passano o che partono da \nCastelnuovo avvi quella mulattiera, detta Vandelli \ndall'architetto che la tracciò. Essa varca il giogo di S. \nPellegrino per andare da Castelnuovo a Modena; mentre \ndal lato della Pania sale le ripidissime balze della \nTambura per arrivare a Massa di Carrara; varco \nimpraticabile per otto mesi dell'anno. \nVi è inoltre la strada che da Castelnuovo per Forno \nVolasco passa la Petrosciana per scendere da quella rupe \nmarmorea a Stazzema e a Seravezza. \nFinalmente una terza via, resa rotabile fra Castelnuovo e \nLucca, sulla ripa destra del Serchio, è stata compita nel \n1834. \nLa bontà del clima di Castelnuovo fu già decantata da un \nmedico Garfagnino (Bartolommeo Accorsini) in un suo \ntrattato pubblicato nel 1607. \nLa rappresentanza comunitativa di Castelnuovo è \ncomposta di un podestà, sei anziani e venti consiglieri. Le \naltre comunità della Garfagnana Estense hanno un \nsindaco, due Anziani e dieci consiglieri. \nRisiede in Castelnuovo oltre il governatore della \nprovincia, un direttore di dogana, un comandante di \npiazza con un distaccamento di militari veterani, e uno di \nRegi cacciatori. \nVi si trova pure un ufizio di posta da lettere, la cancelleria \ncomunitativa, l’ufizio di esazione del Registro, quello \ndella conservazione delle Ipoteche, l'ingegnere per le \nacque e strade della provincia, e un archivio generale di \ncontratti. Il tribunale di Appello è in Modena. \n \nQUADRO della Popolazione della Comunità di \nCASTELNUOVO di GARFAGNANA e della PIEVE \nFOSCIANA, al 1 gennajo 1832. \n \n(I luoghi sono divisi per sezioni) \n 1. nome del luogo: Antisciana, titolo della chiesa: SS. \nPietro e Prospero (Rettoria), diocesi cui appartiene: Massa \nDucale (già Lucca sino all’anno 1824), abitanti n° 124 \n2. nome del luogo: Bargecchia, titolo della chiesa: S. \nRegolo (Rettoria), diocesi cui appartiene: Massa Ducale \n(già Lucca sino all’anno 1824), abitanti n° 110 \n3. nome del luogo: Castello di Torrite, titolo della chiesa: \nSS. Trinità (Capp. Cur.), diocesi cui appartiene: Massa \nDucale (già Lucca sino all’anno 1824), abitanti n° 240 \n4. nome del luogo: CASTELNUOVO Città, titolo della \nchiesa: S. Pietro (Pieve Abbaziale), diocesi cui \nappartiene: Massa Ducale (già Lucca sino all’anno 1824), \nabitanti n° 2371 \n5. nome del luogo: Cerretoli, titolo della chiesa: S. \nAndrea (Rettoria), diocesi cui appartiene: Massa Ducale \n(già Lucca sino all’anno 1824), abitanti n° 236 \n6. nome del luogo: Colle, titolo della chiesa: S. Michele \n(Rettoria), diocesi cui appartiene: Massa Ducale (già \nLucca sino all’anno 1824), abitanti n° 229 \n7. nome del luogo: Gragnanella, titolo della chiesa: S. \nBartolommeo (Rettoria), diocesi cui appartiene: Massa \nDucale (già Lucca sino all’anno 1824), abitanti n° 157 \n8. nome del luogo: Monte Rotondo, titolo della chiesa: S. \nSpirito (Capp. Cur.), diocesi cui appartiene: Massa Ducale \n(già Lucca sino all’anno 1824), abitanti n° 68 \n9. nome del luogo: Palleroso, titolo della chiesa: S. \nMartino (Rettoria), diocesi cui appartiene: Massa Ducale \n(già Lucca sino all’anno 1824), abitanti n° 242 \n10. nome del luogo: PIEVE FOSCIANA, titolo della \nchiesa: S. Giovanni Battista (Pieve), diocesi cui \nappartiene: Massa Ducale (già Lucca sino all’anno 1824), \nabitanti n° 1012 \n11. nome del luogo: Pontardeto, titolo della chiesa: S. \nGiovanni Battista (Pieve), diocesi cui appartiene: Massa \nDucale (già Lucca sino all’anno 1824), abitanti n° 51 \n12. nome del luogo: Pontecosi, titolo della chiesa: S. \nMagno (Rettoria), diocesi cui appartiene: Massa Ducale \n(già Lucca sino all’anno 1824), abitanti n° 284 \n13. nome del luogo: Rontano, titolo della chiesa: S. \nDonato (Rettoria), diocesi cui appartiene: Massa Ducale \n(già Lucca sino all’anno 1824), abitanti n° 394 \n14. nome del luogo: Sillico e Capraja, titolo della chiesa: \nS. Lorenzo (Rettoria), diocesi cui appartiene: Massa \nDucale (già Lucca sino all’anno 1824), abitanti n° 500 \n- Totale abitanti n° 6018",
    "original_title": "CASTELNUOVO DI GARFAGNANA",
    "byte_offset": 2570799
  },
  {
    "context": "",
    "title": "CASTENUOVO DI MAGRA, o CASTELNUOVO DEL PIANO",
    "body": "Grosso Castello capoluogo di Comunità con \narcipretura (S. Maria Maddalena) nel Mandamento e \nDiocesi di Sarzana, da cui è 3 miglia toscane a levante, \nProvincia di Levante, Regno Sardo. \nRisiede sul fianco meridionale di un’amena collina, \nultima propagine occidentale dei monti di Carrara, nel \ngrado 27° 40’ 4” di longitudine, 44° 2’ 6” di latitudine, \nalla vista del mare e dell’imboccatura del Golfo della \nSpezia, due miglia a settentrione degli avanzi di Luni, un \nmiglio dalla strada postale di Genova e 3 dalla foce di \nMagra; 6 miglia toscane a ponente-maestrale di Carrara \nper la strada rotabile; 9 a maestrale di Massa e 10 miglia \ntoscane a levante della Spezia. \nEbbe nome probabilmente di nuovo dacchè in cotesti \npoggi di Castelnuovo, di Fosdinovo e di Ortonovo, tutti a \ncavaliere della distrutta Luni, si raccolsero le popolazioni \ndi questa città, mentre fuggivano una spiaggia divenuta \nmalsana e spesso esposta alle incursioni de’pirati. Al qual \nproposito Raffaello Volterrano non mancò di avvertire, \nessere in cotesta parte di Lunigiana sorte plurima castra \nnovo nomine. (COMMENT. URBAN.) \nIn Castelnuovo, prima che altrove, sembra che il vescovo \ndi Luni col suo capitolo si ritirasse, come in luogo più \nsicuro e nel tempo stesso vicinissimo alla cattedrale. \nCostà infatti risedeva (ERRATA: nel principio del 300) nel \nprincipio del 1300 Antonio di Canulla vescovo e conte di \nLuni, quando vi si recò il celebre Dante Alighieri delegato \ndal marchese Franceschino Malaspina e consorti, ad \noggetto di stabilire i preliminari di pace fra quei dinasti e \nil vescovo, come conte della Lunigiana. Il qual trattato fu \nper parte di quest'ultimo sottoscritto in Camera \nEpiscopalis Palatii de Castro novo, anno 1306; die V \noctobris in hora tertia . \nNello stesso episcopio di Castelnuovo, in presenza di \nBernabò vescovo di Luni, furono pubblicati, sotto il 17 \nmaggio del 1366, gli statuti del capitolo di Luni, segno \nevidente che anche allora il capo di quella chiesa vi \nabitava. \nIl palazzo dei vescovi a Castelnuovo fu convertito nella \nrocca tuttora esistente nella parte superiore del castello. \nLe memorie superstiti di Castelnuovo di Magra, o non \nprecedono, o sono poco più antiche del secolo XIII. Sino \ndal 1253 gli abitanti di questo paese si sottoposero al \ncomune di Sarzana che vi mandò per giusdicente un \nCalandrini; antenato dell'illustre famiglia, dalla quale \nderivò la madre del pontefice Niccolò V e il cardinale \nTommaso Calandrini di lui nipote. \nDopo quell'epoca Castelnuovo seguì costantemente la \nsorte della città di Sarzana che accettò con pubblico \npartito del 1470 gli abitanti di Castelnuovo come cittadini \nSarzanesi e Lunesi. – Vedere SARZANA. \nIl piccolo territorio comunitativo di Castelnuovo di Magra \nè situato per la maggior parte in poggi fertili e assai bene \ncoltivati a viti e a olivi. – Esso confina a ponente-\nmaestrale con l'exfeudo dei marchesi Malaspina di \nFosdinovo; a grecale con il principato di Carrara, \nentrambi dipendenti attualmente dal duca di Modena; a \nlevante e a scirocco con la Comunità di Ortonovo; a ostro \ne libeccio con quelle di Ameglia e di Sarzana, tutte tre \nspettanti al Regno Sardo. \nLa chiesa arcipretura di S. Maria Maddalena a \nCastelnuovo è spaziosa e decente. \nLa sua parrocchia abbraccia tutta la Comunità, che nel \n1832 comprendeva 2398 abitanti.",
    "original_title": "CASTENUOVO DI MAGRA, o CASTELNUOVO DEL",
    "byte_offset": 2590561
  },
  {
    "context": "in Val di Fine (già Castrum Camajani).",
    "title": "CASTELNUOVO DELLA MISERICORDIA",
    "body": "Grosso villaggio con pieve \n(S. Stefano) sul fianco occidentale dei Monti Livornesi \nnella Comunità Giurisdizione e miglia toscane 2 e 1/2 a \nsettentrione-maestrale di Rosignano, Diocesi di Livorno, \ngià di Pisa, al cui Compartimento appartiene. \nEbbe nome di nuovo senza dubbio per distinguerlo da un \nvicino castelletto, che da più remota età chiamavasi \nCastelvecchio, e dopo che presso le rovine \ndell'antichissimo castello di Camajano, sorse un nuovo aggregato di case. – Vedere CAMAJANO. \nSi scuoprirono infatti nei contorni di Castelnuovo molti \navanzi di antichità, di cippi e d’iscrizioni sepolcrali dei \ntempi romani, una delle quali fu riportata dal Targioni. \nTali frammenti servono a confermare che il paese di \nCamajano, sulle cui vestigia si rifabbricò Castelnuovo, \nesser doveva un luogo di qualche considerazione; al cui \nincremento giovava la prossimità di una strada consolare, \nqual’era l’Emilia di Scauro . È costà dove sussistono \nancora alcune colonnette milliari che dimostrano il tratto \ndi strada presso Castelnuovo, essere il più conservato \ndopo la restaurazione fattane da Antonino Pio. – Vedere \nVIA EMILIA di SCAURO. \nSi può arguire dall’ubicazione del castello di Camajano \nda quella sua pieve di S. Giovanni, di cui restano i ruderi \nsotto il nomignolo di Pievaccia nel botro di Riardo o \nRialdo, che dai Monti Livornesi fluisce nel fiume Fine, \ndopo attraversata la Via Emilia , fra Castelnuovo e \nGabbro. \nLa quale Pievaccia sul botro di Riardo , insieme con S. \nMartino a Cesari (filiale della stessa pieve) Castelnuovo  e \nCastelvecchio della Misericordia furono tra i luoghi \nassegnati dal Gran Duca Ferdinando I, sul declinare del \nsecolo XVI al contado e giurisdizione di Livorno. \nDissesi poi Castelnuovo della Misericordia da una tenuta \nche da lunga mano vi possiede la confraternita della \nMisericordia di Pisa. \nLa parrocchia di S. Stefano a Castelnuovo della \nMisericordia conta 1323 abitanti.",
    "original_title": "CASTELNUOVO DELLA MISERICORDIA",
    "byte_offset": 2594007
  },
  {
    "context": "nella Valle del Savio. ",
    "title": "CASTELNUOVO DI SORBANO",
    "body": "Castello che diede il nome a un comunello sulla ripa \nsinistra del fiume Savio, di cui faceva parte l'attuale \nchiesa parrocchiale di S. Maria a Valbiano, nella \nComunità Giurisdizione e circa 3 miglia toscane a \nponente-libeccio di Sorbano, Diocesi di Sarsina, la qual \ncittà è miglia 2 e 1/2 al suo grecale, Compartimento di \nFirenze. \nFu uno dei castelli confermati in feudo da Arrigo VI, nel \n1191, e da Federigo II, nel 1220, ai conti Guidi di \nModigliana e di Bagno. – Vedere SORBANO Comunità, \ne VALBIANO.",
    "original_title": "CASTELNUOVO DI SORBANO",
    "byte_offset": 2596057
  },
  {
    "context": "",
    "title": "CASTELNUOVO e MONTE CASTELLI",
    "body": "– Vedere CASTELNUOVO di Val di Cecina.",
    "original_title": "CASTELNUOVO e MONTE CASTELLI",
    "byte_offset": 2596628
  },
  {
    "context": "in Val di Magra.",
    "title": "CASTELNUOVO DEL PIANO",
    "body": "– Vedere CASTELNUOVO di Magra.",
    "original_title": "CASTELNUOVO DEL PIANO",
    "byte_offset": 2596705
  },
  {
    "context": "nella Valle dell'Ombrone senese.",
    "title": "CASTELNUOVO TANCREDI",
    "body": "Villa che ha dato il titolo alla parrocchia di S. \nBartolommeo a Castelnuovo Tancredi nel piviere \nComunità Giurisdizione e 2 miglia toscane a ponente di \nBuonconvento, Diocesi e Compartimento di Siena. \nRisiede sopra un rialto di collina dipendente da una \npropagine australe dei poggi detti di Vescovado, o di \nMurlo, un miglio vicino alla villa di Bibbiano \nGuiglieschi. \n\nVi dominavano sino dal secolo XIII i nobili di \nquest'ultima casata, per cui a quell'età si appellava \nCastelnuovo Guiglieschi. \nFu detto anche Castelnuovo Bargagli , innanzi che \nprendesse il nome Tancredi da un'altra famiglia senese \nora estinta. \nNel 1413 reggeva nel civile i due castellucci dei \nGuiglieschi un giusdicente di seconda classe per conto \ndella Repubblica di Siena. \nLa parrocchia di Castelnuovo  Tancredi conta 119 abitanti.",
    "original_title": "CASTELNUOVO TANCREDI",
    "byte_offset": 2596784
  },
  {
    "context": "in Val di Sieve.",
    "title": "CASTELNUOVO DI TOSINA",
    "body": "Casale presso la sommità del monte della Consuma fra le \nsorgenti del torrente Rufina e quelle del Vicano di Pelago, \ndove fu sino al sec. XV una chiesa parrocchiale (S. \nBartolommeo a Castelnuovo) nel piviere di Diaceto, \nComunità. e 5 miglia toscane a grecale di Pelago, \nGiurisdizione di Pontassieve, Diocesi di Fiesole, \nCompartimento di Firenze. \nIn cotesto luogo ebbe podere il famoso Ghibellino Vieri \nde’Cerchi, che nel 1278 mosse lite ai monaci di \nCamaldoli a cagione di alcuni diritti che vantava sulla \nchiesa di S. Margherita a Tosina. \nForse prese nome di Castelnuovo per distinguerlo da un \naltro resedio che lo stesso Vieri de’Cerchi possedeva nel \npiviere di Acona chiamato Castelvecchio, e che per il \nmatrimonio di sua figlia Caterina passò in casa Bardi. \n(ARCH. DIPL. FIOR. Badia a Settimo).",
    "original_title": "CASTELNUOVO DI TOSINA",
    "byte_offset": 2597666
  },
  {
    "context": "",
    "title": "CASTELNUOVO di Val di Cecina",
    "body": "Grosso castello \ncapoluogo di Comunità, unita a quella di Monte Castelli, \ncon chiesa arcipretura (S. Salvadore) nella Giurisdizione \ndi Pomarance, Commissariato e Diocesi di Volterra, \nCompartimento di Pisa. \nRisiede in monte fra e sorgenti del torrente Possera , che \nnasce sulla schiena del suo poggio, e il torrente Pavone \nche gli scorre più d'appresso dal lato di levante. \nÈ fabbricato a tre ordini o ripiani uno sopra l'altro; il più \nbasso, che è il borgo, si avvicina alla ripa sinistra del \nPavone: la via di mezzo, che ha le case quasi alla pari dei \ntetti di quelle del borgo, gira tortuosa sino al comignolo \ndel castello, dov'è la piazza, la chiesa e il palazzo \nFabbrini, già pretorio, e anticamente rocca. \nDi questo paese ignorasi l’origine e il nome innanzi che si \nappellasse Castelnuovo; seppure non era quella Castellina \nche insieme con Elci, Cornia, Bucignano  e altri luoghi del \nVolterrano contado l’imperatore Federigo I, sino dal \n1164, restituì in feudo al Conte Alberto III nipote del \nConte Alberto I di Prato che gli aveva perduti o alienati. \nSimile privilegio fu rinnovato dall'imperatore Ottone IV, \nnel 1210, a favore dei fratelli Alberto, Mainardo e \nRinaldo, figliuoli tutti del Conte Alberto III sunnominato. \nVero è che sino dai primi anni del secolo XIII questo \npaese portava il distintivo di Castelnuovo di Montagna, \nsiccome tale appellossi anche il Sesto della Diocesi \nVolterrana che comprendeva le pievi di Sillano, Morba, \nGerfalco, Prata, Commessano, Radicondoli, Tocchi, \nLuriano e Chiusdino. È rammentato Castelnuovo di \nMontagna in un istrumento fatto nel 29 aprile 1210 sul \nfiume Cecina, col quale i Lambardi di Castelnuovo, valvassori di Rinaldo conte di Elci, di Castelnuovo, di \nMonterotondo ec. prestano giuramento di sudditanza al \nComune di Volterra, nell’atto che investono i \nrappresentanti di questa città della giurisdizione di \nCastelnuovo di Montagna  e del suo distretto. (ARCH. \nDIPL. FIOR. Carte della Comunità di Volterra). \nNel 2 agosto 1212, mentre fu ripetuto dai Lambardi, o \nnobili di Castelnuovo, il patto di accomandigia alla città \ndi Volterra, si accordò a quest’ultima facoltà di poter \neleggere i consoli in Castelnuovo, di pubblicare bandi e \npene, e di esercitarvi ogni altra sovrana giurisdizione (ivi). \nFinalmente nel dì 11 maggio 1213 il Conte Rinaldo del fu \nConte Alberto, stando nella chiesa di S. Germano di \nGhezzano in Val d'Era, vende al Comune di Volterra nelle \nmani di Gullo suo potestà tutti gli uomini, case, terreni, \nboschi, diritti, ragioni o possessioni immobili che gli \nappartenevano nel cassero di Castelnuovo, sua corte e \ndistretto, per il prezzo di lire mille moneta volterrana; \noppignorando per evizione del contratto tutti i beni e \ndiritti che godeva a metà per indiviso del castello di Elci, \ncon l'obbligo di fare acconsentire a tutto ciò la contessa \nsua moglie. La quale donna di fatto prestò il suo consenso \ncon atto rogato lì 26 maggio 1213, in Castro Ilci in \npalatio comitis Rainaldi. \nDopo alienazione si fatta gli uomini di Castelnuovo, con \natto pubblico del 12 giugno 1213, prestarono giuramento \ndi sudditanza al Comune di Volterra (ivi). \nPochi anni dopo nacque vertenza di confini distrettuali tra \nil Comune di Castelnuovo e quelli di Sasso e di Leccia, \nper cui il giudice delegato dalla città di Volterra troncò la \nlite con sentenza del 24 dicembre 1229 (ivi). \nI Lambardi di Castelnuovo, i quali non avevano ancora \nalienato tutti i loro diritti e sostanze con istrumento fatto \nin Lustignano lì 29 marzo 1246, venderono al Comune di \nVolterra ogni possesso e azione che avevano sulla metà \ndella signoria, consolato, bandi, dazj, collette, pedagio ed \nesazioni di tutti i beni e terre di Castelnuovo, suoi borghi \ne distretto; ed inoltre cederono alla stessa città 16 braccia \ndi terra posta presso la torre fondata nel cassero sopra \nCastelnuovo per ritirare da tuttociò il prezzo di lire 315 \npisane (ivi). \nDopo che i Fiorentini, nel 1254, erano entrati ostilmente \nnella città di Volterra onde riformare il suo governo a \nparte Guelfa, gli uomini di Castelnuovo, nel dì 27 \ndicembre dello stesso anno, 1254, adunatisi nella chiesa \nparrocchiale di S. Salvadore, prestarono giuramento ai \nrappresentanti del Comune di Volterra per l'osservanza di \nalcuni divieti relativi all'estrazione di granaglie, e di altri \ncommestibili sino a una data epoca. \nCastelnuovo sul finire del secolo XIII era già divenuto \nuno dei castelli più importanti del distretto Volterrano, \nstante che al libro dell’estimo, o della Lira, fatto nel 1288, \nsi trova il Comune di Castelnuovo impostato per la \nsomma di lire 13100, che è la maggiore somma, dopo \nquella delle Pomarance, di cui furono gravati i 27 Comuni \ndel contado Volterrano. \nImposizione sì fatta sembra che riuscisse troppo gravosa \nai Castelnovesi, i quali, volendo sgravare la loro patria dai \ndebiti contratti, fecero stanziamento, li 6 luglio 1289, di \naffittare per il tempo e termine di 22 anni a Nuccio, detto \nCioncolo, del fu Moronte da Volterra le cave di allume e \nle vene dello zolfo per il prezzo di lire 200 pisane. \n\nCastelnuovo era stato munito e ridotto a luogo forte molto \ninnanzi che AIfonso di Aragona re di Napoli, nel \nnovembre del 1447,conducesse il suo esercito nel \nVolterrano, e mettesse a saccomanno molti luoghi di \nquesta contrada, fra i quali Castelnuovo, (benchè, al dire \ndi alcuni storici coevi, fosse questo un luogo suscettibile \nda potersi difendere). Nella quale invasione il nemico non \nrispettò tampoco gli edifizi, dove si fabbricava il zolfo, \nl'allume, il vetriolo, ec. (CECINA. Notizie istoriche di \nVolterra). \nEd essendosi il re Alfonso partito l’anno dopo dal \nterritorio volterrano, il solo Castelnuovo restò occupato \nda Antonio Petrucci senese, quel nemico ostinato dei \nFiorentini, che nel 1434 trovammo ospite traditore a \nBrolio nel Chianti. In vista di ciò i Volterrani avendo \nscritto lettere di doglianze ai Senesi senza ottenere effetto, \nvoltarono il pensiero alla forza, e ajutati dai Fiorentini, dai \nquali ebbero una mano di armati sotto la condotta di Luca \ndegli Albizzi,del conte d'Urbino e di Giuliano Vespucci, \nriconquistarono Castelnuovo nel dì 11 ottobre del 1448. \n(CECINA I. c.) \nDopo tale avvenimento Castelnuovo restò, unito al \ngoverno di Volterra sino a che esso con tutto il distretto \nvenne eretto nel 1639 in marchesato dal Gran Duca \nFerdinando II a favore del senatore Luca degli Albizzi. La \nstessa concessione fu rinnovata dal Gran Duca Francesco \nII, nel 1738, in testa del nipote Luca degli Albizzi, che vi \ndominò sino alla promulgazione della legge \nsull'abolizione dei feudi Granducali. \nÈ ignota l’epoca in cui la parrocchia di S. Salvadore di \nCastelnuovo fu staccata dalla pieve a Morba, della quale \nera sempre suffraganea all’epoca del sinodo diocesano \n(anno 1356). \n Essa fu dichiarata arcipretura nel 1666, ingrandita e \nrimodernata nel 1746. – Di un’altra chiesa esistita in \nCastelnuovo o nel suo territorio sotto l’invocazione di S. \nPietro fa commemorazione una bolla di Alessandro III \nspedita il dì 1 maggio 1176 alla badia di Palazzuolo a \nMonteverdi, al quale monastero, fra le altre giurisdizioni \nconfermò tuttociò che esso possedeva nella corte di \nCastelnuovo cum ecclesia S. Petri ejusdem curtis. \nVi era inoltre costà un ospedale registrato nel catalogo \ndelle chiese Volterrane stato redatto nel 1356 durante il \nsinodo preaccennato. \nComunità di Castelnuovo e Monte Castelli di Val di \nCecina. – Il territorio di questa Comunità situato fra lo \nsviluppo di due Valli (la Cornia e la Cecina) che sono due \nmagazzini inesauribili di metalli, di acque salse, di \nsolfatare, di lagoni, o fumacchi e di mofete, questo \nterritorio insieme con quello disunito di Monte-Castelli \noccupa una superficie di 18781 quadrati, 635 dei quali \nsono presi da letti di fiumi, borri, torrenti e da strade. – Vi \nsi trova in tanto spazio una popolazione di 2304 abitanti, a \nragione di 103 individui per ogni miglio quadrato di suolo \nimponibile. \nSono due distretti divisi fra loro da quello di Monte \nCerboli, stato una volta, e recentemente ritornato a far \nparte, della Comunità delle Pomarance. Quello di Monte \nCastelli, situato nella parte inferiore della valle, trovasi a \ngrecale di Monte Cerboli, mentre il territorio di \nCastelnuovo occupa la parte superiore a ostro di Monte \nCerboli. Tutto insieme confina con cinque Comunità; tocca a \nlevante la Comunità di Elci per i poggi che fiancheggiano \nil valloncello del Pavone, dove entra nel torrente \nmedesimo che rimonta per breve corso dal lato di \nscirocco-levante sino al di là della strada pedonale che \nsale a Gerfalco. Costà volgendo a ostro sale sul monte del \nCastagneto, dove attraversa la strada Regia di Massa \nmarittima, e trova la Comunità delle Pomarance. Giunto \nsul giogo, denominato la Serra del Colombiano, volgesi a \nostro-ponente per scendere nel borro Lungajo e nel rio \nPisinciano, primi tributarj del fiume. Cornia, al pari di \nquello della Pescina rossa  che trova poco dopo. \nA questo punto volta faccia a settentrione per risalire il \nPoggio che separa le acque della Cornia da quelle del \ntorrente Possera  confluente della Cecina: nel quale ultimo \ntorrente s’incammina per il fosso dei Bellori. Mediante il \nPossera  i due territorj comunitativi camminano di \nconserva nella direzione da ostro a settentrione sino al \nBagno a Morba . – Costà la Comunità di Castelnuovo \nlascia a ponente il Possera , per salire il poggio della \nLama che ha nel suo grembo occidentale i famosi Lagoni \nossia Fumacchi di Monte Cerboli, per varcare sul \nvalloncello del Pavone, in cui acquapende il suo fianco \norientale, e fin dove arrivano le due Comunità. Alla ripa \ndi quest’ultimo torrente di fronte a levante la Comunità di \nCastelnuovo torna a contatto con quella di Elci lungo \nl'alveo del Pavone, che rimonta sino al punto donde si \npartì. – L’altra porzione del territorio di Castelnuovo \nspettante alla Comunità riunita di Monte Castelli si ritrova \ncirca mezzo miglio più sotto del Pavone, dove, a partire \ndalla sponda destra del torrente, confina con la Comunità \ndi Elci mediante un borratello, col quale sale il poggio \nalla destra della vallecola, di faccia a settentrione-grecale, \ne di là per il borro di Ricavolo scende nel torrente Fodera , \nincamminandosi con esso nel fiume Cecina. Costà cessa \nla Comunità di Elci, e subentra a confine quella di \nRadicondoli, per il tragitto di un miglio mercè l’alveo del \nfiume nominato, e per altrettanto cammino mediante \ntermini artificiali, dopo i quali rientra nella Cecina e \nabbandona la Comunità di Radicondoli. Succede a \nquest’ultima dal lato di grecale il territorio di Casole, \nquindi un miglio sotto la Comunità di Volterra, con la \nquale seguita il corso del fiume sino alla confluenza del \ntorrente Possera . Costà ritorna a contatto la Comunità \ndelle Pomarance, e insieme con essa rimonta il Possera  \nmedesimo  di faccia a ponente per un miglio e mezzo sino \nal rivo della Fonte di Silano . Quà piegando verso libeccio \npassa dietro il colle di S. Dalmazio per ritornare nel \ntorrente Pavone al punto del primo distacco. \nUna sola strada rotabile, la Regia provinciale Vo lterrana, \nda pochi anni trapassa da questa Comunità per condurre \nda Volterra a Massa marittima. Tutte le altre vie sono \nmalagevoli e appena praticabili dalle bestie da soma. \nI corsi di acqua maggiori, che bagnano il territorio in \nquestione, sono i due torrenti Possera  e Pavone, influenti \ndella Cecina al punto dove questo fiume serve di confine \nsettentrionale al territorio spettante a Monte Castelli, dove \nsi trova forse il più elevato poggio di questa Comunità, \nquale sarebbe quello della Rocca a Sillano, la cui cima \ntrovasi a 933 braccia sopra il livello del Mediterraneo. \nLa superficie territoriale di che si tratta è totalmente \nmontuosa, mentre i valloncelli percorsi dai torrenti \nsopranominati non lasciano nel loro fondo un campo che \nnon sia a bacio , o qualche spazio che possa dirsi \nveramente pianura. \nMa nel cupo seno di questa superficie gibbosa, fra le \nangustie di due profondi canali, presso la chiave di due \nopposte valli, nell'incrociatura di due diverse diramazioni \ndi monti, sul di cui nodo fu piantato il paese di \nCastelnuovo, costà, io diceva, presentasi una scena \nimponente e portento all’occhio del fisico, che vede in un \ndiametro di poche miglia sbuffare dalle viscere della terra \nmofete, bulicami e solfatare, acque minerali, piriti, gas-\nacidi e salse pregne di una quantità portentosa di acido \nborico. \nQuest’ultimo prodotto costituisce un nuovo \nimportantissimo ramo d’industria nazionale, che \nintroduce in Toscana circa 200000 lire per anno, industria \ntanto più sicura e pregevole, in quanto che non vi ha paese \nin tutta Europa che conti una ricchezza minerale di tale \nnatura e di tanta poca spesa per impetrarla. \nCastelnuovo ha i suoi bulicami (lagoni) quasi alle porte \ndel castello, lungo la ripa sinistra del torrente Pavone, alla \nbase orientale del poggio stesso, dal cui fianco \noccidentale emergono i fumacchi di Monte Cerboli: \nmentre nel rovescio del monte stesso di Castelnuovo, \ndove nasce il fiume Cornia, scaturiscono altri bulicami \nche dai vicini castelli portano il nome di Serazzano, \nSasso , Leccia, Lustignano , e Monte-Rotondo. \nSimili fumacchi compariscono saltuariamente dal suolo di \nnatura calcareo-alluminifero, facendosi strada fra mezzo a \nun terreno soffice di tinta grigia, sparso quà e là di spiragli \ne di piccole cavità, dalle quali soffiano i vapori dei lagoni \ncon cupo sibilo (se il suolo è asciutto) o con romoroso \nfracasso e denso vapore bianchissimo, quando nelle cavità \ndonde emergono vi si raccoglie dell’acqua. \nLa quantità di acido borico che giornalmente si estrae \ndalla società mercantile che attualmente possiede tutti i \nlagoni sunnominati supera le 3000 libbre per giorno. \nI più estesi e i più laboriosi soffioni sono situati fra Monte \nCerboli e il Bagno a Morba. Quelli di Castelnuovo non \nforniscono attualmente che una sesta parte del \nquantitativo accennato, per quanto essi sembrino dei \nprimi comparsi alla luce o almeno i più conosciuti \nrapporto alla storia. – Vedere LAGONI. \nLa confezione dell’allume, che un dì si estraeva dalle \nrocce alluminifere di questa stessa contrada, fu da lunga \nmano abbandonata, stante forse la concorrenza di più \nricche allumiere a Monte Leo presso Monte Rotondo, e a \nMontioni nei poggi inferiori della Cornia. \nLe allumiere di Castelnuovo, dal 12 settembre 1559 sino \nal primo ottobre del 1560, somministrarono all’Arte della \nLana di Firenze, per conto della quale si travagliavano, \nlibbre 111241 di allume. Nel 1566 le allumiere medesime \nerano state abbandonate in riguardo (dice una relazione) \nall’esservi mancata la pietra. (TARGIONI Viaggi) \nLa stessa sorte incontrò la fabbrica del vetriolo verde \n(solfato di ferro) che si otteneva contemporaneamente con \nl'allume esponendo le terre ricche di solfuro di ferro e di \nallumina all’aria umida. \nLa storia economica di questa contrada sino dal secolo \nXIII fa menzione delle sue cave di allume, molto innanzi \nciò che si scuoprissero le allumiere della Tolfa nelle \nMaremme romane. Al vetriolo e alle alluminiti di Castelnuovo sembra che volesse riferire il Mercati quando \nparlava delle varietà dei vetrioli del Volterrrano e \ndell’Allume scissile della stessa contrada. (Metall. Vatic.) \nMaggiori notizie ne diede il Targioni nei suoi Viaggi per \nla Toscana, e il Bartalini in una memoria inserita negli \nAtti dei Fisiocritici di Siena. (T. V) \nLe antiche terme del Bagno a Morba sono al confine sì, \nma fuori del territorio di Castelnuovo. Una piccola polla \ndi acqua ferruginosa scaturisce sulla pendice del poggio \npoco sopra i lagoni dalla parte settentrionale del castello, \nmentre verso ponente-libeccio sullo stesso monte del \nCastagneto in mezzo alle selve di quest’albero benefico \ntrovansi vaste putizze o mofete, le cui esalazioni solforose \nspandonsi assai da lungi, e sono incomode più di quelle \ndei fumacchi o lagoni al viaggiatore che ispira le une dal \nlato di ponente e gli altri dalla parte di levante. Le mofete \npiù estese trovansi presso il diruto castellare ora villa e \ntenuta di Bruciano circa 2 miglia toscane a ponente-\nlibeccio di Castelnuovo. – Vedere BRUCIANO in Val di \nCecina. \nNon già da questi contorni, ma nelle vicinanze dei lagoni \ndi Castelnuovo si estraeva fra le gessaje il zolfo, le di cui \nvene furono date in affitto dalla Comunità di Castelnuovo \nunitamente alle cave delle allumjere nell’anno 1280, come \nfu poco sopra accennato. \nAd eccezione delle mofete, gli altri vapori, come quelli \ndei lagoni non recano danno all'economia animale; né \npare che essi infettino l'ambiente atmosferico, tostochè in \nCastelnuovo, che non è 300 passi lontano dai fumacchi, si \nrespira un’aria salubre e fresca nell’estate, rigida bensì e \numida nell’inverno. \nFra i prodotti agrarj di questo territorio il frutto dei vasti \ncastagneti, che rivestono tutto il monte situato a ponente \ndi Castelnuovo, dà il sostentamento a una gran parte degli \nabitanti, taluni dei quali vivono con l’industria dei lavori \ndi quel legname per farne botti, barili, bigonce e altre \nmasserizie campestri. \nI possidenti terrieri traggono un altro, e forse il maggiore \nprofitto, dal bestiame grosso, dal lanuto e dai majali, \nessendovi estesissimi pascoli naturali, specialmnte nelle \npendici dei monti che acquapendono nella Cornia e nel \ntorrente Possera , mentre sterili e nudi di piante arboree si \nmostrano i poggi che chiudono la vallecola dal Pavone. \nSi coltiva in alcune piagge anche la vite, quantunque il \nsuo vino sia crudo e poco spiritoso. \nFra le raccolte di granaglie contasi la segale, il vecciato, \nl’orzo e qualche poco di legumi. La cultura delle patate è \ntroppo scarsa ai bisogni nel caso di una qualche carestia. \nAd eccezione dei lavori di castagno e delle arti \nindispensabili alla vita sociale, non si trovano costà \nindustrie manifatturiere di una qualche considerazione. \nImperocchè la produzione dell’acido borico dei lagoni \nconsiste in una mano d’opera di poche persone che \nlavorano per conto di una società privata, la quale pochi \nanni sono acquistò dalla Comunità in enfiteusi quel suolo. \nSi tiene in Castelnuovo una sola fiera, che cade nel dì 28 \nagosto. \nCol regolamento economico del 1 aprile dell’anno 1776 il \nterritorio di questa Comunità fu formato di tutta la \ngiurisdizione feudale del soppresso marchesato, ad \neccezione di una parte del suo popolo e distretto che si \nestendeva nella tenuta di Bruciano, la qual porzione venne \naggregata in quel giorno stesso alla Comunità delle \nPomarance. \nRisede nel capoluogo per conto della Comunità un \nmedico e un maestro di scuola. Un chirurgo ha stanza in \nMonte Castelli. \nLa Comunità di Castelnuovo dipende nel civile dal \npotestà delle Pomarance, dove ha la sua cancelleria. In \nquanto al criminale e agli atti di governo vi sopravvede il \nCommissario Regio di Volterra, dov’è l’ufizio di esazione \ndel Registro e la conservazione delle Ipoteche. La Ruota è \na Firenze. \n \nPOPOLAZIONE della Comunità di CASTELNUOVO e \nMONTE CASTELLI a tre epoche diverse \n \n- nome del luogo: CASTELNUOVO, titolo della chiesa: \nS. Salvadore (Pieve Arcipretura), abitanti  nel 1551: n° \n928, abitanti nel 1745: n° 698, abitanti  nel 1833: n° 1439 \n- nome del luogo: MONTE CASTELLI, titolo della \nchiesa: SS. Jacopo e Filippo (Pieve), abitanti nel 1551: n° \n583, abitanti nel 1745: n°388, abitanti nel 1833: n° 696 \n- nome del luogo: Silano, titolo della chiesa: S. \nBartolommeo (Pieve), abitanti nel 1551: n° 200, abitanti \nnel 1745: n° 121, abitanti nel 1833: n° 169 \n- totale abitanti  del 1551: n° 1711 \n- totale abitanti  del 1745: n° 1207 \n- totale abitanti  del 1833: n° 2304",
    "original_title": "CASTELNUOVO di Val di Cecina",
    "byte_offset": 2596670
  },
  {
    "context": "",
    "title": "CASTELNUOVO di Val d’Elsa",
    "body": "Castello con parrocchia \n(S. Maria Assunta) nel piviere di Cojano, Comunità \nGiurisdizione e 7 miglia toscane (ERRATA: a settentrione) \na scirocco di Montajone, Diocesi di Volterra, \nCompartimento di Firenze. \nQuesto castello, che ha torre con mura semidirute, è \nsituato in costa alla sinistra dell'Elsa sulla strada \ncomunitativa che staccasi dalla via provinciale al ponte di \nGranajolo sull'Elsa per salire a Cojano. \nSta in mezzo a quattro tenute che sono il modello \ndell’agricoltura toscana: quella di Cojano del marchese \nGarzoni Venturi situata a ostro di Castelnuovo: a levante \nla fattoria di Cambiano, e a ostro quella di Granajolo, \nentrambe del marchese Pucci: e a ponente la tenuta assai \npiù nota di Meleto del marchese Ridolfi. \nCastelnuovo fu uno dei 36 castelli dell’antico distretto \nSanminiatese. \nSino dal secolo XIII era capoluogo di comune, i di cui \nconfini trovansi designati nel trattato del 1297 fra i \nFiorentini e i Sanminiatesi, dove si tratta della fissazione \ndei termini fra le respettive giurisdizioni civili o contadi. \nDopo però la dedizione di Sanminiato e del suo territorio \nalla Repubblica fiorentina, (anno 1370, 17 febbrajo) fu \nfatta una nuova convenzione (anno 1370, 29 aprile), per la \nquale si staccarono dalla giurisdizione politica di \nSanminiato quei popoli dell'antico suo distretto, i quali, \nlungi dal seguire il partito Ghibellino, si erano poco \ninnanzi dati ai Reggitori di Firenze. \nFu uno di questi Castelnuovo che si dichiarò \nimmediatamente soggetto alla Repubblica fiorentina, \ndalla quale ebbe l’onore di essere dichiarato capoluogo di \ncomunità e di potesteria, aggregando al suo tribunale \ncivile i comuni di S. Quintino e di Canneto. (LAMI, Monum. Eccl. Flor.) \nA questi tre popoli posteriormente fu unito anche l’altro \ndi Barbialla, per cui Castelnuovo di Val d’Elsa si disse \ntalvolta Castelnuovo di Barbialla. (Vedere BARBIALLA) \nSennonchè in forza del regolamento dei 23 maggio 1774 \nsull’organizzazione economica delle Comunità del \ncontado fiorentino, i popoli di Castelnuovo, di Canneto; \ndi S. Quintino e di Barbialla furono riuniti alla Comunità \ndi Montajone, di cui tuttora essi fanno parte. – Vedere \nMONTAJONE Comunità. \nLa parrocchia di Castelnuovo sino dal secolo XIV era \nprioria, vale a dire la prima chiesa filiale della pieve di \nCojano, con la canonica per abitazione del parroco mentre \ni curati delle altre chiese succursali o cappellanie erano \nconsueti convivere con il pievano collegialmente. – \nVedere l’Articolo CANONICA. \nA quella stessa età dipendevano dalla canonica di S. \nMaria di Castelnuovo la cappella curata di S. Lucia, ora \nconfraternita in Castelnuovo, l'ospedale di S. Jacopo \ndentro il castello, e quello di S. Francesco vicino a \nCastelnuovo, ora entrambi distrutti. Alla stessa parrocchia \nfu aggregata la chiesa dei SS. Ippolito e Cassiano a \nMeleto, chiesa da lungo tempo profanata, e la cui fabbrica \nesiste tuttora nel centro della tenuta di Meleto. – Vedere \nMELETO di Val d’Elsa. \nLa parrocchia di S. Maria a Castelnuovo, nel 1551, \ncontava 351 abitanti, nel 1745 era aumentata sino a 698, e \nnell’anno 1833 aveva 836 abitanti.",
    "original_title": "CASTELNUOVO di Val d’Elsa",
    "byte_offset": 2618586
  },
  {
    "context": "",
    "title": "CASTELNUOVO di Val Tiberina",
    "body": "Vico già castello con parrocchia (S. Giovanni Battista) nel piviere di Sigliano, \nComunità Giurisdizione e 3 miglia toscane a scirocco \ndella Pieve S. Stefano, Diocesi di Sansepolcro, già di \nCittà di Castello, Compartimento di Arezzo. \nTrovasi alla sinistra del Tevere sul fianco occidentale dei \npoggi che diramansi dall’Alpe della Luna. \nLa parrocchia di S. Giovanni Battista a Castelnuovo conta \n208 abitanti.",
    "original_title": "CASTELNUOVO di Val Tiberina",
    "byte_offset": 2621808
  },
  {
    "context": "in Val di Chiana.",
    "title": "CASTELNUOVO di MONTE S. SAVINO",
    "body": "– Vedere MONTE S. SA VINO.",
    "original_title": "CASTELNUOVO di MONTE S. SAVINO",
    "byte_offset": 2622263
  },
  {
    "context": "in Val d’Elsa.",
    "title": "CASTEL PITICCIANO",
    "body": "– Vedere COLLE città.",
    "original_title": "CASTEL PITICCIANO",
    "byte_offset": 2622347
  },
  {
    "context": "in Val di Magra. (già Casapoci). ",
    "title": "CASTEL POGGIO",
    "body": "Villaggio che fu castello ed ha una chiesa parrocchiale (S. \nMaria, già S. Sisto) nel piviere Comunità Giurisdizione e \n3 miglia toscane a maestrale di Carrara, Diocesi di Massa, \ngià di Luni-Sarzana, Ducato di Modena. \nÈ situato presso al giogo del monte Forca, diramazione \noccidentale del Sagro , sulla strada provinciale che varca \nl’Alpe Apuana carrarese per andare a Fivizzano. Fu \nCasapoci  o Castelpoggio, retaggio dei marchesi \nMalaspina e loro consorti, sino da quando il marchese \nAlberto Rufo donò alla cattedrale di Luni (anno 1085, di \ngiugno) quanto possedeva il marchese Alberto di lui padre \nin Casapoci. \n\nIl varco di Castelpoggio è uno dei più antichi e meno \nmalagevoli passaggi dell’Alpe Apuana, mentre sino dal \nsecolo XII vi era costassù un ospedale per i pellegrini, \nrammentato nell’anno 1151, nel breve di Gottifredo \nvescovo di Luni, quando sottopose ai canonici \nLateranensi di S. Frediano di Lucca la pieve di Carrara \ncon le sue cappelle, cum hospitale Montis Furculi (Monte \nForca) et cum capellis suis, videlicet S. Sixti, (cura di \nCastelpoggio) et S. Brancatii. (CODICE \nPALLAVICINO). \nNel 1816, mentre si apriva un’altra strada mulattiera sulla \ncresta di quest’Alpe fra Castelpoggio e il varco della \nTecchia, fu trovata un’anfora con molti assi di argento dei \ntempi della Repubblica Romana, parte dei quali li \npossiede la famiglia Monzoni a Carrara. \nLa parrocchia di Castelpoggio conta 331 abitanti",
    "original_title": "CASTEL POGGIO",
    "byte_offset": 2622413
  },
  {
    "context": "",
    "title": "CASTEL PORCARI",
    "body": "– Vedere PORCARI.",
    "original_title": "CASTEL PORCARI",
    "byte_offset": 2623926
  },
  {
    "context": "nella Valle del Savio.",
    "title": "CASTEL PRIORE, o DEL PRIORE",
    "body": "Castellare e villa nella parrocchia di S. Sisto di \nPereto, o alla Rocchetta del Priore, Comunità e 8 miglia \ntoscane a grecale di Verghereto, Giurisdizione di Bagno, \nDiocesi di Sarsina, Compartimento di Firenze. \nTrovasi sul torrente Para , nella Faggiola dell’Appennino \ndetto della Cella di S. Alberigo, fra i monti Comero , \nCoronaro , le Balze e Montefeltro . \nEra uno dei castelli dei nobili Faggiolani, nel numero di \nquelli che la pace di Sarzana (anno 1353) tentò di \nconservare a Nieri di Uguccione della Faggiuola. \nLo possedevano i Conti Guidi di Bagno, quando essi, nel \n1402, essendosi uniti al duca di Milano per far guerra alla \nRepubblica fiorentina, furono espulsi di costà come ribelli \nda una compagnia di armati condotta da Jacopo Salviati, \nuno dei Dieci di Balìa. (AMMIR. Istor. fior.) – Vedere \nROCCHETTA del PRIORE, e CELLA di S. ALBERIGO.",
    "original_title": "CASTEL PRIORE, o DEL PRIORE",
    "byte_offset": 2623967
  },
  {
    "context": "in Val di Chiana.",
    "title": "CASTEL PUGLIESE",
    "body": "Villa, già castello \nallo sbocco della Chiana sulla cresta dei poggi di \nCivitella, nella parrocchia di Battifolle (SS. Quirico e \nGiuditta) Comunità Giurisdizione Diocesi e \nCompartimento di Arezzo, da cui è circa 4 miglia toscane \na libeccio. \nLa villa di Castel Pugliese risiede nel luogo dove fu il \ncastelletto di Battifolle, già detto Vicione piccolo . \nEssa derivò il suo nome probabilmente da un qualche \nindividuo della illustre famiglia Pugliesi. – Vedere  \nBATTIFOLLE in Val di Chiana.",
    "original_title": "CASTEL PUGLIESE",
    "byte_offset": 2624899
  },
  {
    "context": "nel Val d’Arno sotto Firenze.",
    "title": "CASTEL PULCI",
    "body": "Villa signorile e magnifica situata alla sinistra della strada \nRegia postale che da Firenze guida a Pisa e Livorno, nel \npopolo della pieve di S. Giuliano a Settimo, Comunità di \nCasellina e Torri, Giurisdizione della Lastra a Signa, \nDiocesi e Compartimento di Firenze. \nRisiede sopra una piccola collinetta poco lungi dal poggio \ndi Monte Cascioli, davanti a un grandioso viale di cipressi \nche staccasi dalla strada Regia pisana al borghetto della Capannuccia, o dello Spedaletto , quasi 6 miglia toscane a \nponente lungi dalla capitale. \nFu detto Castel Pulci da un resedio che costà possedeva \nl'estinta famiglia magnatizia dei Pulci, la cui torre in \nFirenze sussiste in gran parte nella via de’Lamberteschi \nfra la chiesa di S. Stefano al ponte vecchio e gli Ufizj. – \nLa quale famiglia diede alla luce contemporaneamente tre \nrinomati poeti, Luigi Pulci autore del più antico poema \nfaceto italiano il Morgante; Bernardo Pulci inventore \ndelle egloghe e delle poesie pastorali; e Luca fratello dei \nsunnominati, che fu uno dei primi che componesse \nEpistole in terza rima. \nLa prospettiva e disegno dell’antica fabbrica di Castel \nPulci vedesi in un sigillo del secolo XIII appartenuto a un \nFiorenzino Pulci , stipite di un ramo che cercò di separarsi \ndai suoi consorti, ed ottenne nel 6 di luglio 1349 un \ndecreto dalla Signoria di Firenze, che lo ammetteva tra le \nfamiglie popolari, cangiando arme e prendendo il casato \nFiorentini. (MANNI, Sigilli antichi). \nAll’altro ramo, che conservò il cognome dei Pulci, \napparteneva quell'Jacopo di Rinaldo Pulci, contro il quale \nfu fatta denunzia nel dì 25 febbrajo 1278 al capitano di \nparte Guelfa in Firenze, per obbligare esso e i suoi eredi a \nconservare la pescaja  situata nel fiume Arno sotto i mulini \ndi Fresco del fu Lamberto Frescobaldi; presso il ponte a \nSigna. (ARCH. DIPL. FIOR. Carte della Badia a \nSettimo.) \nSembra riferire alla stessa pescaja  di Signa altro \nistrumento del 4 marzo 1289, col quale Mainetto del fu \nRinaldo Pulci del popolo di S. Stefano al ponte (vecchio) \ndi Firenze vendè al monastero di Settimo un pezzo di terra \nposta nel popolo di S. Mammeo con una pecaja, per il \nprezzo di lire 250 di fiorini piccoli (ivi). \nAnche nel 31 agosto del 1313 i fratelli Giovanni e \nPonzardo figli di Mainetto del fu Rinaldo Pulci \nalienarono al monastero suddetto altro pezzo di terra \nsituato in luogo detto Mensola nell'isola del fiume Arno, \ndella misura di 40 stiora di terreno, al prezzo di lire 15 di \nfiorini piccoli per ogni stioro (ivi). \nFinalmente con atto del 31 gennajo 1336 donna \nFiammetta di Laino del fu Puccio Pulci vedova di Nardo \ndel fu Lapo Malefici del popolo di S. Stefano al ponte, \nautorizzata da Laino suo figlio, vendè all’abate del \nmonastero di Settimo per conto delle monache di S. Maria \nMaddalena di Cestello un podere con casa e 4 pezzi di \nterra posti nel popolo di S. Romolo piviere di Settimo, in \nluogo detto nelle Valli, per la valuta di 400 fiorini d'oro \n(ivi). \nIl ramo della famiglia signora di Castel Pulci; essendo \nfallito nel 1321, dovè cedere questa villa a un creditore \nloro, il cardinale Napoleone Orsini, dai di cui eredi la \ncomprarono di poi, e la ridussero in quella maestosa \nforma che ora si vede, i marchesi Riccardi di Firenze.",
    "original_title": "CASTEL PULCI",
    "byte_offset": 2625442
  },
  {
    "context": "in Val Tiberina.",
    "title": "CASTELROTTO",
    "body": "– Vedere RANZOLA del MONTE S. MARIA.",
    "original_title": "CASTELROTTO",
    "byte_offset": 2628791
  },
  {
    "context": "",
    "title": "CASTELROTTO A CELLE",
    "body": "– Vedere CELLE (S. MINIATO a) nel Val d’Arno superiore. \n \n\n \nCASTEL S. ANDREA\nin Val di Vara.\n– Vedere BERGASANA.",
    "original_title": "CASTELROTTO A CELLE",
    "byte_offset": 2628865
  },
  {
    "context": "in Val di Cecina.",
    "title": "CASTEL S. DALMAZIO",
    "body": "Castelluccio cui diede nome un celebre monastero di donne sotto la \nregola di S. Dalmazio, state lungo tempo padrone di \nquesto castelletto, del suo territorio e degli uomini che vi \nabitavano. È ora un casale con chiesa parrocchiale nella \nComunità Giurisdizione e circa 5 miglia toscane a \nscirocco delle Pomarance, Diocesi di Volterra, \nCompartimento di Firenze. \nTrovasi sul fianco meridionale del poggio della Rocca a \nSilano fra i torrenti Possera e  Pavone, quello situato al \nsuo ponente e questo che gli scorre a levante. \nErano insorte grandi discordie e minacce fra i Volterrani e \nil vescovo Pagano dei Pannocchieschi, a causa di \ngiurisdizioni civili, quando le monache di S. Dalmazio, \nnel 1235, diedero in accomandigia loro stesse, il \nmonastero col territorio e vassalli della villa di S. \nDalmazio al Comune di Volterra, a condizione di \naccordare a quelle signore la metà del prodotto dei dazj su \nquei pochi vassalli. (ARCH. DIPL. FIOR. Carte della \nComunità di Volterra .) \nA qual reddito annuale ammontassero i dazj della villa di \nS. Dalmazio, si può arguire dal libro della Lira compilato \nnel 1288 per il distretto Volterrano, dove si trova il \ncomunello di S. Dalmazio impostato per la somma di lire \n700 (ivi). \nCon istrumento del 26 febbrajo 1298 la badessa e \nmonache di S. Dalmazio nominano un procuratore \nincaricato di vendere al Comune di Volterra la metà per \nindiviso della signoria e giurisdizione di S. Dalmazio con \ntutte le sue pertinenze per il prezzo di lire 70 pisane: e ciò \nad oggetto di riparare la fabbrica del monastero (ivi). \nIl Comune di S. Dalmazio fu unito al territorio \ncomunitativo delle Pomarance in forza del parziale \nregolamento sull'organizzazione economica della \nComunità delle Pomarance del 1 aprile 1776. \nLa parrocchia di S. Dalmazio nel 1551 contava 358 \nindividui; nel 1745 ne aveva 310; e nel 1833 \ncomprendeva 430 abitanti.",
    "original_title": "CASTEL S. DALMAZIO",
    "byte_offset": 2629016
  },
  {
    "context": "nel Val d’Arno casentinese. ",
    "title": "CASTEL S. NICCOLO’",
    "body": "Castello che ha dato il nome a una comunità e potesteria \nsulla sponda destra dell'Arno e del torrente Solàno presso \nil borgo di Strada, attuale residenza dei suoi magistrati, \nnel Vicariato Regio e 3 miglia toscane a grecale di Poppi, \nnella cura dell’antica pieve di S. Martino a Vado, Diocesi \ndi Fiesole, Compartimento di Arezzo. \nFu uno dei più forti castelli posseduti nel Casentino dai \nconti Guidi. Vi dominava il conte Galeotto, quando, nel \n1342, per le troppe crudeltà usate si ribellarono contro lui \ni vassalli di Castel S. Niccolò e di altre terre o tenute di \nquei contorni per darsi in tutela della Repubblica \nfiorentina, che accordò loro varj privilegj, e dichiarò tutto \nquesto acquisto, il contado di Castel S. Niccolò , nel \ntempo che ne formava un distretto giurisdizionale. Il \nquale distretto l’antico titolo di onore ha costantemente \nconservato anche alla nostra età, quantunque i suoi magistrati da lunga mano siano discesi ad abitare nel \nborgo sulla pubblica via, donde ha preso il nome la \npiccola Terra di Strada. – Vedere STRADA del \nCasentino. \nNel 1359, ai 30 marzo, il conte Marco di Galeotto \nde’conti Guidi (da non confondersi con Marco di Saccone \nTarlati allora assediato dai Fiorentini in Bibbiena) con \natto pubblico davanti alla Signoria di Firenze rinunziò alla \nRepubblica il suo castello di Soci e la villa di Farneta \npresso Bibbiena, oltre ogni diritto e ragione che potesse \nmai avere nel paese di Castel S. Niccolò e sua corte, e nei \npopoli e comuni di S. Martino a Vado, di S. Maria a \nSpalanni, di S. Donato a Serelli, di S. Maria della Torre, \ndi S. Andrea di Terzelle, di S. Biagio della Selva, di \nGarliano, di S. Pancrazio, di S. Maria e di S. Angelo a \nCetica, e finalmente tutto ciò che gli competeva nel \npoggio di Montaguto. Per la quale rinunzia ottenne dalla \nRepubblica di essere ribandito, e una somma di 5200 \nfiorini d'oro. (M. VILLA NI. Cron. fior.) \nDiede il nome al castello la disfatta sua chiesa \nparrocchiale di S. Niccolò a Vado, la quale trovasi \nsottoposta sino dal secolo XII alla pieve di Vado. \nCastel S. Niccolò si rese famoso nella storia militare \nall’anno 1440, allora quando con poco presidio lungo \ntempo resistè a una numerosissima oste milanese \ncapitanata da Niccolò Piccinino. (MACHIAVELLI, Istor. \nfior.). \nComunità di Castel S. Niccolò . – Il territorio di questa \nComunità occupa una superficie di 19105 quadrati, dai \nquali sono da detrarre 441 quadrati per corsi di acqua e \nper pubbliche strade. \nVi si trova una popolazione di 3741 abitanti, a ragione di \n150 individui per ogni miglio quadrato. \nConfina con 7 Comunità, a ostro-libeccio con quella di \nLoro, a partire dalla cresta del monte di Prato Magno, \ndove fanno capo 4 Comunità (Loro, Castel Focognano, \nRaggiolo, e Castel S. Niccolò). Dal qual punto si dirige \nper un’angusta costiera da scirocco a ponente verso le \nsorgenti del torrente Solàno sino passato il varco del \ndiruto eremitorio di Cetica, denominato la Badia alle \nPratola, presso cui sottentra dal lato di libeccio la \nComunità di Reggello, con la quale prosegue per il crine \ndi Prato Magno passando il varco di Menzano  e quello \ndella via che da Reggello guida nel Casentino. Giunto alle  \nfonti del fosso Cardeto lascia la cima del monte, e \nvoltando faccia a ponente-maestrale scende nella Valle \ncasentinese di conserva con il territorio comunitativo di \nMonte Mignajo, da primo mediante il fosso Cardeto, \nposcia per quello della Fonte di Nencio, che passa a \nmaestrale del poggio di Barbiano, e di là per il torrente \nScheggia piegando a settentrione scende col medesimo \nsino presso alla sua confluenza nel Solàno. A questo \npunto, rivoltando la fronte a ponente, sale per termini \nartificiali il poggio di S. Maria alla Torre , dopo avere \nattraversato il torrente Rifiglio sino a che, avvicinatosi alla \nsorgente del fosso di S. Giusto, abbandona la Comunità di \nMonte Mignajo e incontra quella di Pratovecchio. Con \nquest’ultima fronteggia verso settentrione, prima \nmediante il fosso di S. Giusto, poscia per quello del Rio, \nche attraversa dopo breve cammino, per arrivare al bivio \ndella strada provinciale che viene dal varco della \nConsuma al Borgo alla Collina, là dove incrocia con la \nstrada vecchia casentinese.; mediante la quale ultima \nscende di conserva con la Comunità di Pratovecchio sino \nall'Arno. Costà trova sull’opposta ripa il territorio di \nPoppi, con cui fronteggia dal lato di levante, prima lungo \nil corso del fiume per circa un miglio sino alla confluenza  \ndel torrente Solàno , poscia mediante il letto del Solàno \nmedesimo che rimonta ad angolo acuto per un altro \nmiglio sino davanti al poggio di S. Niccolò detto il \nCastelvecchio. Quivi abbandona la sponda destra del \ntorrente per salire i poggi che restano a cavaliere del \nCastel S. Niccolò, e di là andando contr'acqua per il fosso \ndi Matadosoli giunge al termine detto della Crocina, dove \ntrova la Comunità di Raggiolo, con la quale s’incammina \nsino al crine di Prato Magno. Costassù forma una lingua \ndi terra strettissima che si avanza per il corso di un miglio \nda ponente a scirocco sino a un angolo dove tocca per 50 \npassi la Comunità di Castel Focognano, e dopo piegando \ndal lato di ostro-libeccio ritorna a contatto con la Comnità \ndi Loro. \nPer la fisica struttura il territorio di Castel S. Niccolò può \ndirsi identico a quello già descritto alla Comunità di \nCastel Focognano. Esso è per la massima parte montuoso, \ncoperto di selve di castagni, di pasture, di boschi cedui e \nanche di faggete e cerreti. La vigna con altri alberi a frutti \npiù delicati trovasi fra Castel S. Niccolò e il Borgo alla \nCollina sino all’Arno. \nFra le strade rotabili passa per questa Comunità la Regia \nprovinciale che dal monte della Consuma per Borgo alla \nCollina scende in Arno per riunirsi a quella longitudinale \nalla valle. Vi è un tronco di via che dal borgo di Strada si \ncongiunge alla Regia provinciale sulla sponda destra \ndell'Arno. \nFra i maggiori corsi d’acqua che corrono per questo \nterritorio (dopo l’Arno che ne lambisce i confini orientali) \ncontasi il Solàno, torrente che parte dalla sommità di \nPrato Magno e raccoglie per via tutte le acque che \nscaricano nell’Arno i fianchi orientali della Consuma e di \nVallombrosa mediante il Rifiglio, lo Scheggia, il \nForcanasso , il Rio, il Rispalanni e tanti altri minori \ntributarj del Solàno, copioso e furioso torrente stato molte \nvolte funesto al borgo di Strada, e alla subiacente pianura \na causa di alluvioni. Fra le piene se ne ricorda tuttora una \nterribile accaduta nel 1745, cbe atterrò gran parte del \nborgo di Strada, e obbligò il governo a far costruire sulla \nripa del Solàno davanti al paese quel gran muraglione che \ntuttora si vede. — La stessa piena rovinò pure la canonica \ndell’antica pieve di Vado, che da circa tre secoli, dopo la \nsoppressione della chiesa di S. Niccolò a Vado, \ncomprende nella sua cura Castel S. Niccolò e Strada, la \nqual Terra è situata a poca distanza dalla pieve sulla ripa \nsinistra del torrente prenominato. \nDopo riedificata la canonica fu rimodernata la chiesa, che \nè a tre corpi, architettata nel secolo XII, e che unitamente \nalle pievi di Stìa, di Monte Mignajo e di Romèna possono \ndirsi i più antichi edifizj sacri superstiti nel Casentino – \nVedere VADO (S. MARTINO a). \nFra la pieve e Strada risiede sopra vaga collinetta una \nbella villa dei signori Gatteschi, famiglia del Casentino \nche ha dato alla Repubblica letteraria varj uomini distinti, \nfra i quali Bartolommeo Gatteschi prof. dello studio \npisano e archiatro dei due primi granduchi di Toscana. – \nVedere STRADA del Casentino. Le castagne, il bestiame pecorino e porcino costituiscono \ncoi loro prodotti i capi precipui di esportazione e di \nrisorsa per questa Comunità. \nNon vi sono industrie manifatturiere di conseguenza, \nmeno pochi rozzi mestieri, come sarebbe quello di \nfabbricare vasi, mobili e altri utensili con il legno di \ncastagno, o con quello di faggio. \nGli abitanti del piccolo casale di Prato presso Strada \nesercitano per la maggior parte l’arte di calzolajo. \nDi sufficiente concorso sono i mercati settimanali che si \nfanno a Strada nel giorno di lunedì, e che si convertono in \nfiera nel primo lunedì di maggio e nel secondo lunedì di \nluglio. \nDue altre fiere hanno luogo nel territorio della Comunità, \nuna al Borgo alla Collina, nel lunedì dopo la prima \ndomenica di agosto, e l’altra al casale di Prato presso \nStrada, nel primo lunedì di settembre. \nDal regolamento del 5 settembre 1776, relativo \nall’organizzazione economica delle Comunità del \nCasentino, si rileva che il comune di Castel S. Niccolò \nconsisteva prima d’allora in 6 popoli; cioè 1. S. Martino a \nVado; 2. S. Andrea a Terzelli; 3. S. Donato a Secelli; 4. S. \nGiovanni Batista in Prato; 5. S. Maria alla Torre; 6. S. \nMaria a Spalanni. \nMediante quella legge vennero aggregati alla stessa \nComunità i 4 comunelli del Borgo alla Collina , di Cetica, \ndi S. Pancrazio e di Garliano. \nIl Magistrato civico mantiene un medico, un chirurgo e un \nmaestro di scuola elementare, i quali hanno domicilio \nnella Terra di Strada. \nAnche il potestà, che sino ai nostri tempi ha avuto stanza \nnell'antico ora rovinoso palazzo dei conti Guidi in Castel \nS. Niccolò, è sceso nel borgo, dove già da gran tempo \nesisteva il tribunale, e dove è eziandio la cancelleria della \nstessa Comunità e di quella di Monte Mignajo dipendente \ndallo stesso giusdicente per le cause civili. In quanto alla \npolizia e al criminale vi sopravvede il Vicario Regio di \nPoppi; nella qual Terra si trova l'ufizio dell'esazione del \nRegistro. La conservazione delle Ipoteche e la Ruota sono \nin Arezzo. \n \nPOPOLAZIONE della Comunità di CASTEL S. \nNICCOLO’a tre epoche diverse \n \n- nome del luogo: Borgo alla Collina, titolo della chiesa: \nS. Donato (Prioria), diocesi cui appartiene: Fiesole, \nabitanti nel 1551: n° 402, abitanti nel 1745: n° 260, \nabitanti nel 1833: n° 360 \n- nome del luogo: Cetica o Poggiolo di Cetica , titolo della \nchiesa: S. Angelo (Prioria), diocesi cui appartiene: \nFiesole, abitanti nel 1551: n° 872, abitanti nel 1745: n° \n419, abitanti nel 1833: n° 476 \n- nome del luogo: Cetica e Cascesi, titolo della chiesa: S. \nMaria (Cura), diocesi cui appartiene: Fiesole, abitanti nel \n1551: n° 43, abitanti nel 1745: n° 24, abitanti nel 1833: \nn° 100 \n- nome del luogo: Cetica, titolo della chiesa: S. Pancrazio \n(Prioria), diocesi cui appartiene: Fiesole, abitanti  nel \n1551: n° 759, abitanti nel 1745: n° 592, abitanti  nel 1833: \nn° 529 \n- nome del luogo: Garliano, titolo della chiesa: SS. Pietro \ne Donato (Prioria), diocesi cui appartiene: Fiesole, \n\nabitanti nel 1551: n° 538, abitanti nel 1745: n° 388, \nabitanti nel 1833: n° 419 \n- nome del luogo: Prato, titolo della chiesa: S. Giovanni \nBattista (Prioria), diocesi cui appartiene: Fiesole, abitanti \nnel 1551: n° 169, abitanti nel 1745: n° 226, abitanti nel \n1833: n° 267 \n- nome del luogo: Spalanni, titolo della chiesa: S. Maria \n(Cura), diocesi cui appartiene: Fiesole, abitanti nel 1551: \nn° 99, abitanti nel 1745: n° 148, abitanti nel 1833: n° 148 \n- nome del luogo: Terzelli, titolo della chiesa: S. Andrea \n(Cura), diocesi cui appartiene: Fiesole, abitanti nel 1551: \nn° 485, abitanti  nel 1745: n° 257, abitanti  nel 1833: n° \n- nome del luogo: Torre, titolo della chiesa: S. Maria \n(Cura), diocesi cui appartiene: Fiesole, abitanti nel 1551: \nn° 139, abitanti nel 1745: n° 82, abitanti nel 1833: n° 143 \n- nome del luogo: Vado, Strada e Castel S. Niccolò, titolo \ndella chiesa: S. Martino (Pieve) con l’antico annesso di S. \nNiccolò di Vado, diocesi cui appartiene: Fiesole, abitanti \nnel 1551: n° 236 (S. Martino) e n° 60 (S. Niccolò), \nabitanti nel 1745: n° 660, abitanti nel 1833: n° 907 \n- totale abitanti  anno 1551: n° 3802 \n- totale abitanti  anno 1745: n° 3056 \n \nFrazione di popolazioni provenienti da altre Comunità \n \n- nome del luogo: Ponte, titolo della chiesa: S. Paolo, \ncomunità dalla quale proviene: Pratovecchio, abitanti  nel \n1833: n° 52 \n- nome del luogo: Tartiglia, titolo della chiesa: S. Jacopo, \ncomunità dalla quale proviene: Pratovecchio, abitanti  nel \n1833: n° 36 \n- totale abitanti  n° 88 \n \n- TOTALE abitanti  anno 1833: n° 3741",
    "original_title": "CASTEL S. NICCOLO’",
    "byte_offset": 2630959
  },
  {
    "context": "sull’Asso in Val d’Orcia. ",
    "title": "CASTELLUCCIO ACCARIGI",
    "body": "Villa posta in poggio sopra S. Giovanni d'Asso fondata \ndal cav. Giulio Accarigi priore di Venezia. — Fu dei \nPiccolomini, poscia dei Marsili nobili senesi. – La \ncappella ha un quadro di S. Girolamo colorito nel 1639 \ndal Petrazzi.",
    "original_title": "CASTELLUCCIO ACCARIGI",
    "byte_offset": 2643424
  },
  {
    "context": "in Val d’Orcia.",
    "title": "CASTELLUCCIO BIFORCHI, o DI PIENZA",
    "body": "Casale con parrocchia (S. Bernardino) nella \nComunità Giurisdizione Diocesi e circa 9 miglia toscane a \nlevante-scirocco di Pienza, Compartimento di Siena. \nRisiede presso il varco del monte detto delle Foci sul \nconfine della Comunità di Pienza con quella di \nChianciano, fra le sorgenti del torrente Miglia tributario \ndell’Orcia, e quelle dell’Astrone che fluisce nella Chiana \npontificia. \nÈ nominato fra i cinque comunelli stati aggregati alla \nComunità di Pienza col regolamento economico del 2 \ngiugno 1777. – Vedere PIENZA, Comunità. \nLa parrocchia di S. Bernardino al Castelluccio  conta 138 \nabitanti.",
    "original_title": "CASTELLUCCIO BIFORCHI, o DI PIENZA",
    "byte_offset": 2643719
  },
  {
    "context": "nel Val d’Arno aretino.",
    "title": "CASTELLUCCIO DI CAPOLONA",
    "body": "Vico che ebbe parrocchia (S. Michele al \nCastelluccio) riunita (ERRATA : nel 1710) nel 1770 a \nquella della pieve di Sietina. – Vedere CAPOLONA, \nComunità.",
    "original_title": "CASTELLUCCIO DI CAPOLONA",
    "byte_offset": 2644401
  },
  {
    "context": "nel Val d’Arno inferiore.",
    "title": "CASTELLUCCIO di SANMINIATO",
    "body": "Fu una delle 36 ville del distretto di Sanminiato, \ndelle quali si fa menzione nella cronaca di Giovanni \nLelmi Sanminiatese. \nÈ incerto, se a questa villa riferire si debba la chiesa di S. \nMartino di Castiglione dell’antico piviere di San Genesio, \nossia dell’attuale cattedrale di Sanminiato.",
    "original_title": "CASTELLUCCIO di SANMINIATO",
    "byte_offset": 2644626
  },
  {
    "context": "nell’Isola dell'Elba.",
    "title": "CASTELLUCCIO (PUNTA DEL)",
    "body": "– Piccola prominenza che sporge in mare dal lato di grecale \nnell’Isola dell'Elba lungo il canale di Piombino, fra Capo \ndel Pero  e Capo Castello.",
    "original_title": "CASTELLUCCIO (PUNTA DEL)",
    "byte_offset": 2644988
  },
  {
    "context": "nel suburbio australe di Arezzo.",
    "title": "CASTEL SECCO, o POGGIO DI S. CORNELIO",
    "body": "Castellare di cui portava il \nnomignolo la diruta chiesa de’SS. Cipriano e Cornelio de \nCastro sicco, sulla spianata di un poggetto chiamato di S. \nCornelio, fra i torrenti Castro  e Vingone,  un miglio e \nmezzo a scirocco di Arezzo. \nHa preso il nome di Castel secco  da un fabbricato di \nfigura elittica in molti punti ben conservato, e \nsegnatamente dal lato occidentale. Consiste l’edifizio in \ngrandi massi parallelepipedi di macigno murati a secco, i \nquali circoscrivono la cima pianeggiante del poggio in un \nambito di circa 1240 braccia con dei frequenti pilastri o \nringrossi a guisa di bastioni. \nQuesta fabbrica cotanto prossima alla città di Arezzo, che \nha tutti i caratteri dei tempi romani, e forse anche etruschi, \nfu poco avvertita dagli archeologi delle trascorse età; né \nalcuno, ch’io sappia, ha tentato scavi intorno ad essa per \nindagare se fu l’Acropoli del Vecchio Arezzo , o a quale \naltro uso mai poteva in origine essere destinata.",
    "original_title": "CASTEL SECCO, o POGGIO DI S. CORNELIO",
    "byte_offset": 2645196
  },
  {
    "context": "in Val d’Ambra.",
    "title": "CASTELVECCHIO d’AMBRA",
    "body": "Castellare nella parrocchia di S.\nMaria del Castel d'Ambra, \nComunità Giurisdizione e 5 miglia toscane a ostro di \nBucine, Diocesi e Compartimento di Firenze. \nSino dal secolo XIV portava il vocabolo di Castelvecchio \nil castello di Ambra, che dava il titolo alla chiesa \nparrocchiale di S. Maria a Castelvecchio nel piviere di \nPetriolo, o di Galatrona, innanzi che quella cura fosse \nassegnata al plebanato di Capannole. – Vedere AMBRA  \n(CASTEL d’).",
    "original_title": "CASTELVECCHIO d’AMBRA",
    "byte_offset": 2646244
  },
  {
    "context": "in Val di Pesa.",
    "title": "CASTELVECCHIO",
    "body": "Villa già castello che \ndiede il nomignolo alla chiesa di S. Lorenzo a \nCastelvecchio, da lunga mano annesso della pieve di S. \nPancrazio in Val di Pesa, Comunità Giurisdizione e circa \n2 miglia toscane 1/2 a libeccio di San Casciano, Diocesi e \nCompartimento di Firenze. \nVi ebbero padronato i nobili Cavalcanti, e si chiamava \nCastelvecchio sino dal 1189, quando un Ildebrandino di \n\nOrlando abitante in Castelveccchio, fece donazione alla \nbadia di Passignano di un mulino posto nel popolo di \nMocciana in Val di Pesa. (ARCH. DIPL. FIOR. Badia di \nPassignano.)",
    "original_title": "CASTELVECCHIO",
    "byte_offset": 2646244
  },
  {
    "context": "nella Valle del Serchio. ",
    "title": "CASTELVECCHIO DI BARGA",
    "body": "Villaggio con parrocchia (SS. Quirico e Niccolò) nella \nComunità Giurisdizione e miglia toscane 1 e 1/2 a \nponente-maestrale di Barga, Diocesi di Pisa, già di Lucca, \nCompartimento Pisano. \nRisiede in costa alla destra del torrente Corsona presso il \nsuo sbocco nel Serchio. \nTrovavasi sino dal secolo XII sotto questo vocabolo di \nCastelvecchio la sua parrocchia, fìliale allora della pieve \ndi Loppia, unita nel 1422 insieme con le altre sue \nsuccursali alla nuova pieve eretta nel 1390 in S. \nCristofano a Barga. – Vedere BARGA. \nLa parrocchia de’SS. Quirico e Niccolò a Castelvecchio \nconta 353 abitanti.",
    "original_title": "CASTELVECCHIO DI BARGA",
    "byte_offset": 2647351
  },
  {
    "context": "nel Lucchese. ",
    "title": "CASTELVECCHIO DI COMPITO",
    "body": "Villaggio con parrocchia (S. Andrea) e dogana di \nfrontiera di seconda classe nel piviere di Compito, \nComunità Giurisdizione e 6 miglia toscane a Ostro di \nCapannoni, Diocesi e Ducato di Lucca, da cui \nCastelvecchio è 7 miglia a scirocco. \nÈ situato tra il lembo occidentale del lago di Bientina e \nl’estremo sperone orientale del Monte Pisano, sulla strada \nmaestra che da Bientina conduce a Lucca. \nPoterebbe riferirsi a questo Castelvecchio un diploma \naccordato dall’Imperatore Corrado I, nel 1 settembre 913 \nalla celebre abbadia di S. Salvatore a Sesto, col quale le \nconcedeva i dazi sopra il lago di Sesto e sui paesi limitrofi \ndi Castelvecchio e di Orientano. (ANNAL. CAMALD.) \nLa parrocchia di S. Andrea a Castelvecchio nel 1832 \ncomprendeva 547 abitanti.",
    "original_title": "CASTELVECCHIO DI COMPITO",
    "byte_offset": 2648023
  },
  {
    "context": "in Val di Chiana.",
    "title": "CASTELVECCHIO di FOJANO",
    "body": "– Vedere FOJANO.",
    "original_title": "CASTELVECCHIO di FOJANO",
    "byte_offset": 2648843
  },
  {
    "context": "nel Valdarno fiorentino.",
    "title": "CASTELVECCHIO DI GANGALANDI",
    "body": "–  Vedere GANGALANDI della Lastra a Signa.",
    "original_title": "CASTELVECCHIO DI GANGALANDI",
    "byte_offset": 2648911
  },
  {
    "context": "in Val di Fine.",
    "title": "CASTELVECCHIO DELLA MISERICORDIA",
    "body": "Castellare che diede il titolo alla parrocchia di San \nMichele a Castelvecchio del piviere di Camajano, \nammesso da gran tempo a Santo Stefano di Castelnuovo \ndella Misericordia, nella Comunità Giurisdizione e circa 3 \nmiglia a settentrione maestrale di Rosignano, Diocesi di \nLivorno, già di Pisa, Compartimento Medesimo. \nAgli articoli Camajano e Castelnuovo della Misericordia \nfu indicato alcunché di questo Castelvecchio di \nCamajano. Qui gioverà aggiungere avere preso il titolo \ndella Misericordia, dopo che il conte Fazio della \nGherardesca (Bonifazio Novello) signore di Pisa, nel suo \ntestamento del 19 luglio 1338, lasciò alla Casa della Misericordia di Pisa la tenuta e case che egli possedeva in \nCamajano e in tutto il piviere per dispensarne l’annuo \nreddito ai poveri vergognosi della città, con l’obbligo che \nil fondo non si alienasse giammai. (MACCIONI, Diplomi \nin casa Gherardesca) \nDissi già che i ruderi della pievaccia di Camajano, \nesistono nel fosso di Riardo; e costà pure doveva essere il \npaese perduto, siccome lo dichiara una pergamena pisana \ndel 18 maggio, anno 857, quando Giovanni vescovo di \nPisa diede in affitto ad Anselmo di Andifredo un podere \nin loco et finibus, ubi vocitatur Cammajano prope loco et \nfinibus Rivoardi, una cum casa illa in loco ubi vocitatur \nad Colli, ec. (MURATORI, Ant. M. Aevi) \nDella stessa provenienza è un altro istrumento fatto un \nsecolo dopo (anno 958, 7 dicembre) quando Grimaldo \nvescovo pisano diede in feudo a Oberto, detto Obizzo \nfiglio del fu Amalfredo, due parti dell’intiero patrimonio \nspettante alla pieve di S. Gerusalem e di S. Giovanni \nBattista a Camajano, come pure la metà di ogni tributo \nannuo dovuto al pievano degli abitanti delle ville di \nCamajano, di Contrino , Popogna, Cafagia, Quaratula, \nSuvera , Stropossico, Cesari, Colle, Casalasci, Pineto, \nCasapettuli, Cutizia, ec. (MATTH. Hist. Eccl. Pis.) \nÈ ignoto quale delle sunnominate ville posteriormente si \nappellasse Castelvecchio, da cui prese il qualificativo la \nchiesa di S. Michele manuale della pieve di Camajano \nsino al secolo XIV. (Vedere Catalogo della diocesi pisana \ndel 1371) \nPiù note sono le ville di Cafaggia, di Contrino, di Suvera , \ndi Popogna e di Colle, nell'ultima delle quali fu eretta la \nchiesa di Santo Stefano di Castelnuovo prima che si \nstaccasse dal piviere di Rosignano per collocarvi il \nbattistero di Camajano. \nDel castello e poggio di Cafaggia fanno menzione due \nistrumenti del 10 settembre 1155 pubblicati dal Muratori. \nNella villa della Suvera  presso Rosignano, sino all'anno \n783, un nobile lucchese per nome Perprando donò a sua \nfiglia la corte che possedeva nella villa di Suvera  presso \nRosignano. (MURAT. l. c.) \nNella situazione di Contrino si vuole che sorgesse il \ncastello che oggi dicesi Gabbro ; mentre Popogna \nconserva tuttora il titolo di Popogna vecchia.",
    "original_title": "CASTELVECCHIO DELLA MISERICORDIA",
    "byte_offset": 2649016
  },
  {
    "context": "",
    "title": "CASTELVECCHIO D'ORCIA",
    "body": "Casale con Parrocchia (S. \nEustachio) nella Comunità Giurisdizione e circa 9 miglia \ntoscane a maestrale di Radicofani, Diocesi di Pienza, già \ndi Chiusi, Compartimento di Siena. \nÈ posto sopra un poggio in mezzo a una malsana pianura, \nfertile però a grano e a vino sulla ripa sinistra dell'Orcia, \npoco innanzi di accogliere nel suo alveo il torrente \nFormone. \nDicevasi Castelvecchio sino da quando (anno 1280) i \nVisconti di Campiglia divisero con i conti di Marsciano il \ncomune patrimonio e le castella che possedevano in Val \ndi Paglia e in Val d'Orcia, fra le quali Castelvecchio; \nquello stesso che fu mezzo suolo dopo confermato a quei \ndinasti dall'imperatore Lodovico Bavaro con diploma dato \nin Roma il 5 aprile 1328. – Vedere CAMPIGLIA \nD'ORCIA. \nNel secolo XIV, all'occasione delle mutazioni e riforme \ndel governo senese, fra i castelli che caddero in potere dei \nSalimbeni di Siena sono notati Castelvecchio, Perignano e \nla Rimbecca, i quali, dopo che furono riconquistati dalle \nforze senesi, ritornarono ai Salimbeni mediante lodo \npronunziato dagli arbitri fiorentini nel 1375. (ARCH. \nDIPL. SENES. Cons. della Campana) \nSono già due secoli che Castelvecchio da il nome a una \ntenuta del marchese Bourbon del Monte. Alla quale tenuta \nappartiene il castelletto di Perignano, le cui rovine \nesistono sopra una vicina collina sulla destra ripa del \nFormone. \nIl distretto parrocchiale di Castelvecchio oltrepassa alla \nsinistra del Formone, e comprende da quel lato il \nborghetto delle Briccole, già ospizio dei Camaldolensi, il \npoggio Treacerchi , la villa della Rimbecca e un'antica \ngancia dello spedale della Scala di Siena denominato il \nPalazzo di Geta, presso la confluenza del torrente Vellora \ne poco lungi dall'osteria che porta tuttora il distintivo della \nScala fra le poste di Ricorsi e della Poderina. \nQuesti quattro borgucci formavano quattro comunelli che \nla legge del 2 giugno 1777 riunì alla comunità di \nCastiglion d'Orcia. \nLa parrocchia di S. Eustachio a Castelvecchio novera 210 \nabitanti.",
    "original_title": "CASTELVECCHIO D'ORCIA",
    "byte_offset": 2651960
  },
  {
    "context": "nella valle del Santerno.",
    "title": "CASTELVECCHIO DI PINACALDOLI",
    "body": "Villaggio con parrocchia (S. Giorgio) nel \npiviere di Bordignano, Comunità Giurisdizione e circa 6 \nmiglia a settentrione-grecale di Firenzuola, Diocesi e \nCompartimento di Firenze. \nÈ situato nel dorso della catena dell'Appennino di \nPietramala, fra la dogana delle Filigare e Pinacaldoli \npresso il confine del Granducato. \nForse il Castelvecchio di Pinacaldoli fu quello di Carpino, \noggi detto Carpinaccia venduto per metà nel 1228 dal suo \nsignore a Albizzo di Ugolino di Albizzo degli Ubaldini. \n(LAMI, Monum. Eccl. Flor. T. IV) \nLa parrocchia di S. Giorgio a Castelvecchio ha 123 \nabitanti.",
    "original_title": "CASTELVECCHIO DI PINACALDOLI",
    "byte_offset": 2654033
  },
  {
    "context": "in Garfagnana nella valle del Serchio.",
    "title": "CASTELVECCHIO di SALA",
    "body": "Villa che diede il vocabolo alla pieve di Piazza, \ngià detta pieve di Castello, o di Castelvecchio, nella \nComunità di Piazza, Giurisdizione e circa 3 miglia \ntoscane a maestrale di Camporgiano, Diocesi di Massa \nducale, già in Luni-Sarzana, Ducato di Modena. \nFu feudo dei vescovi Lucchesi che ne investirono la \npatrizia famiglia dei Nobili di Lucca. La quale derivò da \nun Cunemondo autore del conte Guido di Spinetta signore \ndel Castelvecchio di S. Michele , di cui si trova fatta \nmenzione in un istrumento dell'anno 983. Fu allora che il \ndetto nobile acquistò a titolo di feudo da Gherardo \nvescovo di Lucca la villa di S. Michele, e dopo esso i suoi \ndiscendenti ottennero dai vescovi successori anche l'altra \nvilla di Sala. I quali feudi furono confermati dalla \ncontessa Matilde, nel 4 marzo 1110, al conte Ugolinello \ndi Superbo e al suo figlio insieme col giuspadronato della \npieve di Castelvecchio. (FIORENTINI, Memorie della \nContessa Matilde) \nNel 1179, ai 22 novembre il vescovo Guglielmo, stando \nnella chiesa di S. Pietro di Vico Asulari, fissò e sottoscrisse una convenzione con Ugo Fieschi conte di \nLavagna, con Cunemondo del fu Ugolino e con Superbo \ndi Castelvecchio di Garfagnana, mediante la quale il \nvescovo di Lucca e suoi successori dovevano godere il \ndominio di due parti di Castelvecchio, compreso la \nsommità appellata Dongione (quasi Verrucola) sino alla  \nvigna del Vescovo, da un lato, e di là sino al fiume \nSerchio: dal lato poi di settentrione sino a Sala; e che il \nConte Ugo e i nobili soprannominati ritenessero in feudo \ndal lato di mezzogiorno la terza parte che loro si \ncompeteva in tutto il poggio di Castelvecchio sino al \nDongione e sua corte, con che essi e i loro uomini \ngiurassero fedeltà al vescovo di Lucca. Il quale vescovo \npromise di accordare in feudo ai nobili di Castelvecchio le \naltre due porzioni della stessa corte, qualora dentro il \ntermine di 12 anni agli non le avesse ancora allogate, \nmeno per altro la vigna che il vescovo voleva ritenere a \nsua mano. Per l'osservanza di simile trattato il conte Ugo \ne i nobili sunnominati obbligarono al vescovo le loro \npersone e tutto ciò che possedevano nei castelli di \nPontecosi, di Fosciana e di Castiglione  nella Garfagnana. \nMa nel tempo che i vescovi di Lucca la facevano da \npadroni assoluti sopra Castelvecchio e Sala; mentre \ngl'imperatori Ottone IV (nel 1209) e Carlo IV (nel 1355) \nconfermavano alla mensa di S. Martino di Lucca arcem \nSala cum burgo et capella atque Plebem de Castello ; \nmentre una numerosa consorteria di nobili lucchesi (nel \n1278) prometteva fedeltà e vassallaggio a Paganello \nvescovo di Lucca per il castello, il poggio e corte di \nCastelvecchio, la stessa pieve di S. Pietro de Castello \ndipendeva nello spirituale, e continuò a dipendere dai \nvescovi di Luni, a partire perlomeno dal secolo XI sino al \n1824. (UGHELLI, Ital. Sacr. in Episc. Lunens. – \nPACCHI. Memor. della Garfagnana) – Vedere PIAZZA e \nSALA della GARFAGNANA.",
    "original_title": "CASTELVECCHIO di SALA",
    "byte_offset": 2654695
  },
  {
    "context": "in Val d'Elsa.",
    "title": "CASTELVECCHIO DI SAN GIMIGNANO",
    "body": "Castellare che ebbe chiesa parrocchiale (S. \nFrediano) col titolo di canonica, ora annesso a S. Donato, \nnel piviere Comunità Giurisdizione e circa 4 miglia a \nlibeccio di San Gimignano, Diocesi di Colle, già di \nVolterra, Compartimento di Siena. \nÈ posto presso la cima del monte Cornocchio alle sorgenti \ndel borro chiamato Libajo o Vivajo , circa un miglio a \nlevante della strada proviciale che sale da Castel \nfiorentino al Castagno di Cornocchio, e di là guida a \nVolterra. \nVi tennero dominio i vescovi di Volterra, dopo che uno di \nessi, Adimaro Adimari, ebbe in dono, verso il 1140, da un \nAlberto il Castelvecchio di S. Gimignano con la sua corte. \n(AMMIR. Vesc. Volterr.) \nIl qual Castelvecchio fu tra quelli confermati ad \nIldebrando vescovo di Volterra da Arrigo VI, nel 1186, \nmentre quattr’anni innanzi il pontefice Lucio III aveva \nspedito al pievano di S. Gimignano un amplissimo \nprivilegio, col quale gli accordava tutto ciò che la sua \nchiesa possedeva nella corte di Castelvecchio ; privilegio \nche 34 anni dopo Onorio III ratificò, specificando anche i \ndiritti di quei pievani sulla  Canonica di Castelvecchio. \nNel 4 febbrajo 1293 gli uomini di Castevecchio di S. \nGimignano, adunati nella chiesa di Celolle, deposero che \nil bosco denominato Tenzonosa con le terre annesse \ndentro i confini di Monte Volterajo, era da 30 anni \nproprietà del comune di Celolle. (ARCH. DIPL. FIOR. \nCarte della Com. di Volterra.) \nIl comune di Castelvecchio nel 1551 aveva 61 abitanti. \nNel 1745 la sua parrocchia contava 63 persone.",
    "original_title": "CASTELVECCHIO DI SAN GIMIGNANO",
    "byte_offset": 2657767
  },
  {
    "context": "alle sorgenti della Pescia.",
    "title": "CASTELVECCHIO DI VELLANO",
    "body": "Castello con dogana di terza classe e parrocchia \n(SS. Tommaso e Ansano) nella Comunità e 2 miglia \ntoscane a maestrale di Vellano, Giurisdizione e Diocesi di \nPescia, già di Lucca, Compartimento di Firenze. \nFu questo Castelvecchio uno dei villaggi dell'antica \nVicarìa di Valle Ariana distretto della Repubblica di \nLucca, concesso da Giovanni re di Boemia, con privilegio \ndel 9 agosto 1333, e da Carlo IV, nel 3 giugno 1355, \nconfermato in feudo a Buonagiunta figlio di \nBartolommeo, a Bandino di Federigo e ad altri individui \ndella nobile stirpe Garzoni; e ciò, attesa la servitù \ndimostrata da questa prosapia all'imperatore Arrigo VII \npadre del re Giovanni e avo di Carlo IV. \nPresso Castlvecchio esisteva l'antica pieve di S. Giovanni \nBattista e S. Tommaso a Vellano , per cui negli antichi \nregistri viene denominata pieve Avellana. Di essa si \nincontra memoria, forse la più antica, in un istrumento del \n976. – Vedere ARIANA (VALLE) e VELLANO. \nLa parrocchia de'SS. Tommaso e Ansano a Castelvecchio, \nnel 1551 contava 402 abitanti, nel 1745 ne aveva 509, \nmentre nel 1833 era ridotta a 386 abitanti.",
    "original_title": "CASTELVECCHIO DI VELLANO",
    "byte_offset": 2659369
  },
  {
    "context": "in Val d'Ambra.",
    "title": "CASTIGLION ALBERTI",
    "body": "Castello ora \nvillaggio con chiesa parrocchiale (SS. Fabiano e \nSebastiano), posto in collina sulla destra del fiume \nAmbra, nel piviere di Capannole, Comunità Giurisdizione \ne circa 2 miglia a ostro di Bucine, Diocesi e \nCompartimento di Arezzo. \nÈ ignoto, se quell'Alberto che diede il nome a questo \ncastelletto, fu dei conti Guidi o degli Ubertini, gli uni e gli \naltri stati signori di questa contrada, mentre che in \nCastiglion d'Ambra avevano pure giurisdizione i monaci \ndi Camaldoli. \nVero è che il priore di S. Eremo, nel 1206, diede ad \nenfiteusi un Castiglione a Matteo, a Guglielmo e ad \nAlberto figli di Ranieri, a quegli stessi contro i quali, a \ndetto dell'Ammirato avevano poco innanzi mosso causa i \nmonaci Camaldolensi e ottenuto, nell'anno 1199, dal \nvescovo di Fiesole Ranieri eletto arbitro, un lodo \nfavorevole; ma questo era il Castiglione di Montedoglio. \n(ANNAL. CAMALD.) \nIn seguito la giurisdizione di Castiglion Alberti fu ceduta \nai monaci della badia di Agnano, i quali sino al 1350 \nposero sotto la tutela della Repubblica fiorentina il \nmonastero di Agnano, Castiglion Alberti, Capannole, S. \nPancrazio, Presciano e gli altri paesi di quella valle. – \nVedere ABAZIA di AGNANO. \nLa parrocchia di S. Fabiano di Castiglion Alberti novera \n119 abitanti.",
    "original_title": "CASTIGLION ALBERTI",
    "byte_offset": 2660550
  },
  {
    "context": "in Val di Chiana.",
    "title": "CASTIGLION ARETINO",
    "body": "– Vedere CASTIGLION FIORENTINO.",
    "original_title": "CASTIGLION ARETINO",
    "byte_offset": 2661878
  },
  {
    "context": "in Val di Merse.",
    "title": "CASTIGLION BALZETTI",
    "body": "– Vedere BALZETTI (CASTIGLIONE).",
    "original_title": "CASTIGLION BALZETTI",
    "byte_offset": 2661964
  },
  {
    "context": "in Val d'Ombrone senese. ",
    "title": "CASTIGLION BAROTI",
    "body": "Castellare un miglio toscano da Armajolo, di cui si ritrova \nqualche rara menzione nelle cronache e scritture antiche \ndi Siena. Ebbe nome probabilmente da un conte Baroti \ndella Scialenga, che fu camarlingo del Comune di Siena \nnel 1163, e intorno alla qual epoca trovasi nominato lo \nstesso conte in varie carte dell'Abbazia della Berardenga. \nLe storie rammentano Castiglion Baroti all'anno 1208, a \ncagione di un'escursione fatta dai Fiorentini nel contado \nsenese, quando quell'oste arse il castello di Valcortese, e \noccupò Torre a Castello, Monte SS. Marie, Campigliola, \nCastiglion Baroto con altre bicocche. (MALAVOLTI, e \nTOMMASI. Stor. di Siena) \nRiferisce pure a Castiglion Baroti una deliberazione del \nconsiglio della Campana del 1271, quando il Comune di \nSiena ordinò l'istituzione di un rettore o potestà per i \ncomunelli di Castiglion Baroto, Torre a Castello, \nModanella, S. Gimignanello. – Vedere CASTELLO \n(TORRE a). \nCastiglion Baroti era uno dei comunelli che il \nregolamento economico del 2 giugno 1777 aggregò alla \nnuova comunità di Rapolano col suo popolo di S. Michele \ndi Castiglione del piviere di S. Vettorio. – Vedere  \nRAPOLANO, Comunità. \nLa parrocchia di Castiglion Baroti nel 1640 noverava 53 \nabitanti.",
    "original_title": "CASTIGLION BAROTI",
    "byte_offset": 2662042
  },
  {
    "context": "nella Valle della Cornia. ",
    "title": "CASTIGLION BERNARDI",
    "body": "Castello diruto di cui non resta in piedi che un casalone \nsopra un poggio alla sinistra del fiume Cornia, nella \nGiurisdizione e 3 miglia toscane circa a libeccio di Monte \nRotondo, Comunità e Diocesi di Massa Marittima, da cui \nè circa 10 miglia toscane a maestrale, Compartimento di \nGrosseto. \nConsiste in pochi ruderi sul monte Vitulonio, nome che fa \ndubitare esserle derivato dall'antichissima città di \nVetulonia, sulla di cui ubicazione gli archeologi menano \nanche oggidì tanto rumore. \nSi crede che prendesse il nuncupativo di Castiglion \nBernardi da un nobile di tal nome stato feudatario di \nquesto castelletto, il quale peraltro prima del secolo XI \nnon portava che il semplice titolo di Castiglione. \nDi esso trovasi fatta menzione sino dall'anno 770, quando \nvi possedeva beni l'abbadia di Monteverdi che lì cedè in \npermuta alla chiesa di S. Regolo in Gualdo (presso la \nMadonna del Frassine) in Val di Cornia, oratorio che fu di \npadronato dei vescovi di Lucca. Uno di questi, il vescovo \nGherardo, nell'893 diede in enfiteusi due poderi con case \ned altri terreni posti in Castiglione, mentre si riservò la \nproprietà del Monte di Castiglione. \nNel 901 Pietro vescovo di Lucca reclamò davanti \nall'imperatore Lodovico contro un lucchese, onde riavere i \npossessi della chiesa di S. Regolo posti in Castigione, in \nCasalapi e in Montioni nel contado di Populonia, e da \nquel sovrano gli riuscì di ottenere sentenza di ricupera. \n(FIORENTINI, Memor. della Contessa Matilde , e \nMEMOR. LUCCHES. T. IV) \nIl possesso di Castiglione Bernardi , nel 1079, fu \nconfermato dalla contessa Matilde alla mensa vescovile di \nLucca. In seguito acquistarono possessi in questo luogo i \nmonaci della Badia di Serena presso Chiusdino, i quali \ncon istrumento del 22 gennajo 1158 li rinunziarono per \nmetà a Villano arcivescovo di Pisa, mentre a quell'epoca \nCastiglione dipendeva dalla giurisdizione politica di \nquella Repubblica, nel tempo stesso, che il suo distretto \ntrovavasi sul confine del territorio civile di Volterra. \nServono a riprova di ciò i diplomi di Federigo I, di Arrigo \nIV e di altri imperatori a favore della città di Pisa, e un \nprocesso del 31 marzo 1297 riguardante la ricognizione \ndei termini posti dal Comune di Volterra fra i territori \nlimitrofi dei seguenti castelli, cioè, di Cornia, Castiglion \nBernardi, Monte Verdi , Sasso, Leccia e Serazzano, tutti \ncastelli del contado Volterrano. (ARCH. DIPL. FIOR.,  \nCarte della Com. di Volterra) \nEra divenuto signoria dei Pannocchieschi dopo che \nl'imperatore Arrigo VI, nel 1186, accordò a Ildebrando \nvescovo di Volterra la metà di Castiglion Bernardi, \npossedendo l'altra metà i Belforti di Volterra. Esso fu \ntotalmente diroccato dai pisani nel secolo XIV inoltrato; \ndopo la quale distruzione fu venduto dai Belforti il poggio \ncol distretto di Castiglione alla nobile famiglia Petroni di \nSiena. (ARCH. DIPL. SENES. Consigli del Pop.)",
    "original_title": "CASTIGLION BERNARDI",
    "byte_offset": 2663341
  },
  {
    "context": "(Castellio, Oppidulum, Castrum Leonis.)",
    "title": "CASTIGLIONCELLO, CASTIGLIONE, CASTEL LIONE",
    "body": "Nome generico che conservano tuttora molte terre e castella, fra \nle quali si distinguono alcuni capiluoghi di comunità e di \ngiudicatura, quantunque il loro vocabolo indichi essere \nstati in origine piuttosto piccoli anzichè cospicui castelli.",
    "original_title": "CASTIGLIONCELLO, CASTIGLIONE, CASTEL",
    "byte_offset": 2666329
  },
  {
    "context": "in Val di Bisenzio.",
    "title": "CASTIGLIONCELLO o CASTIGLIONCELLI",
    "body": "Castellare presso il poggio di Codilupo fra \nUsella e Migliana, nella Comunità di Cantagallo, \nGiurisdizione e 7 miglia toscane a settentrione di Prato, \nDiocesi di Pistoja, Compartimento di Firenze. \nSe non richiama a questo castellare il Castiglione che il \nComune di Pistoja nell'anno 1240 fece costruire sul \nconfine della contea di Vernio sopra il poggio omonimo \ncon una formalità che rammenta le fondazioni delle città \nai tempi romani, (ZACCAR.  Anecd. Pistor.) vi riferisce \nsenza dubbio un istrumento della badia dei Vallambrosani \ndi Vajano in Val di Bisenzio, del dì 30 aprile 1189, mercè \ndel quale due coniugi donarono le loro sostanze mobili e \nimmobili alla badia prenominata, inclusive il padronato di \nalcune chiese in Val di Bisenzio, cioè, di Castiglione, di \nSchignano, di Miliana, ec. (ARCH. DIPL. FIOR. Badia di \nRipoli).",
    "original_title": "CASTIGLIONCELLO o CASTIGLIONCELLI",
    "byte_offset": 2666666
  },
  {
    "context": "",
    "title": "CASTIGLIONCELLO in Val di Serchio",
    "body": "– Vedere  CASTIGLIONE dei LUCCHESI.",
    "original_title": "CASTIGLIONCELLO in Val di Serchio",
    "byte_offset": 2667577
  },
  {
    "context": "",
    "title": "CASTIGLIONCELLO BANDINI",
    "body": "– Vedere BANDINI (CASTIGLIONCELLO) in Val d’Ombrone senese.",
    "original_title": "CASTIGLIONCELLO BANDINI",
    "byte_offset": 2667656
  },
  {
    "context": "nella Valle del Santerno.",
    "title": "CASTIGLIONCELLO DI FIRENZUOLA",
    "body": "Borgata con dogana di frontiera di terza classe \nsotto quella di Pinacaldoli del Dipartimento doganale di \nFirenze. Ha una parrocchia (SS. Giovanni e Paolo) filiale \ndella pieve di Camaggiore, nella Comunità Giuridizione e \ncirca 7 miglia toscane a levante grecale di Firenzuola, \nDiocesi e Compartimento di Firenze. \nÈ situata sulla sinistra ripa del fiume Santerno presso il \nconfine del Granducato con la Romagna Imolese lungo la \nstrada maestra che da Firenzuola conduce a Castel del Rio \ne di là a Imola. \nLa cura de'SS. Giovanni e Paolo di Castiglioncello nel \n1785 fu ammensata alla pieve di Camaggiore, ed ha \nattualmente un cappellano curato con 85 abitanti.",
    "original_title": "CASTIGLIONCELLO DI FIRENZUOLA",
    "byte_offset": 2667761
  },
  {
    "context": "",
    "title": "CASTIGLIONCELLO DELLA GHERARDESCA",
    "body": "Villaggio già castello con parrocchia (S. Bernardo) nella \nComunità della Gherardesca, Giurisdizione e circa 5 \nmiglia toscane a settentrione di Castageto, Diocesi di \nMassa Marittima, Compartimento di Pisa. \nSi trovano le rovine di questo castello nella pendice \noccidentale del poggio al Pruno presso il varco della \nstrada che da Bolgheri per Castiglioncello passa nella \nvallecola della Sterza  di Cecina. \nSino dal secolo X fu dominio dei conti della Gherardesca, \nai quali appartenne, se non erro, quel conte Ugo figlio del \nfu conte Ridolfo di Suvereto, che nel 10 giugno dell'anno \n1052 fece una donazione alla badia di Monteverdi, di beni \nche esso possedeva in Castiglioncello sul rivo di Gualdo. \n(ARCH. DIPL. FIOR.  Carte di Vallombrosa.) \nIn seguito acquistarono dominio in questo Castiglioncello \ni Pannocchieschi della Sassetta. Ed in quel Castiglione di \nMarittima , che insieme con Caselli ed altri luoghi di \nquella contrada Neruccio Pannocchia oppignorò per debiti \ncontratti al conte Bonifazio Novello della Gherardesca, \nsiccome questo lo dichiarava nel suo testamento del 1338. \n(MACCIONI, Diplomi in causa Gherardesca.) \nFinalmente in Castiglioncello acquistarono tenuta i \nmarchesi Iacontri di Volterra. \nLa parrocchia di S. Bernardo a Castiglioncello conta 81 \nabitanti.",
    "original_title": "CASTIGLIONCELLO DELLA GHERARDESCA",
    "byte_offset": 2668494
  },
  {
    "context": "già Castiglion Ghiniealdi in Val d'Elsa.",
    "title": "CASTIGLIONCELLO DI MONTERIGGIONI",
    "body": "Borghetto con posta \nall'ultima stazione della strada romana che conduce da \nFirenze a Siena, nella Comunità e un miglio toscano a \nsettentrione di Monteriggioni, Giurisdizione di Sovicille, \nDiocesi di Colle, già di Volterra, Compartimento di Siena, \nche è 7 miglia toscane a ostro. \nFu signoria dei nobili di Staggia, alcuni dei quali nel 1086 \ne 1087, altri sotto gli anni 1126, 1142 e 1175, donarono \nuna loro badia di S. Salvatore dell'Isola le loro le loro \nporzioni e giuspadronati della corte, del castello, e della \nchiesa di Castiglione presso il fiume Staggia. \nFu per contratto del 19 settembre 1238 che Viviano del fu \nSaracino di Strove (autore dell'illustre prosapia Saracini \ndi Siena) con l'annuenza del pontefice Gregorio VIII potè \nriaquistare da Lotario abate dell'Isola degli uomini, i \nservigi e i coloni della villa di Castiglione, riservandosi \nl'abate il padronato della chiesa. (ARCH. DIPL. FIOR. \nBadia di S. Eugenio.) \n(ERRATA: Figlio di Viviano) Figlio di Saracino era quel \nGhinibaldo che fortificò e diede il suo nome al \nCastiglione in discorso, Ghinibaldo marito di donna \nSapìa , che Dante figurò essere nel Purgatorio, per aver \nessa agognato al danno dei suoi cittadini messi in fuga e \ndispersi in un conflitto accaduto presso Colle, talchè andò \n \nGridando a Dio, omai i più non ti temo; \ncome fa un merlo per poca bonaccia. \n              (PURGATORIO Canto XIII) \n \nOpera di Sapìa e di Ghinibaldo fu la costruzione di uno \nospizio per i passeggeri fondato appiè del castello sulla \nstrada maestra, privilegiato dal pontefice Clemente IV, e \ndi cui pose la prima pietra nel 1265 il vescovo di Volterra. \nDopo la morte di Ghinibaldo, (ERRATA: i di lui fratelli) i \ndi lui cugini Niccolò, Nuccio e Cino, nel 1269, \nrinunziarono le loro ragioni su Castiglion Ghinibaldi alla \nvedova donna Sapìa, la quale nell'anno stesso insieme con \ndonna Diambra, Raniera e Baldesca eredi di Ghinibaldo \nSaracini cedettero il detto castello al Comune di Siena, \nper di cui conto fu inviato costà nel 1271 un giusdicente \ndipendente dal Potestà di Siena nel tempo che lo spedale \nGhinibaldi fu messo sotto la protezione del grande \nspedale della Scala di Siena. (ARCH. DIPL.SENES., \nCons. della Campana , e ARCH. dello SPEDALE della \nSCALA DI SIENA) \nChe il Castiglione di cui si parla fosse un castello \ncircondato da mura con antiporto lo dichiarano due \npergamene della badia dell'Isola. Una è un istrumento del \n18 dicembre 1430 fatto nell'antiporto di Castiglion \nGhinibaldi, mentre l'altra è un breve del pontefice \nEugenio IV del 29 ottobre 1446, il quale accorda all'abate \ndell'Isola la riunione della cura di S. Ruffiniano fuori le \nmura del castello di Castiglion Ghinibaldi alla parrocchia \ndi S. Giovanni Battista dell'Isola. – Vedere CASTELLO \n(PIEVE a). (ARCH. DIPL. FIOR. l. c.)",
    "original_title": "CASTIGLIONCELLO DI MONTERIGGIONI",
    "byte_offset": 2669834
  },
  {
    "context": "in Val Tiberina. ",
    "title": "CASTIGLIONCELLO DI RANCO",
    "body": "Castellare posto tra il torrente Cerfone e Padonchia, che \nfu comunello aggregato alla Comunità di Anghiari nel \n1776. \nLa Torre di Castiglioncello esiste presso la parrocchia di \nSacandalaja alla destra del Cerfone e della strada Regia \nche da Arezzo conduce a Borgo S. Sepolcro. \nCastiglioncello dava il titolo a una chiesa parrocchiale (S. \nStefano) nel piviere di Ranco, Diocesi e Compart imento \ndi Arezzo, da cui è 10 miglia a levante.",
    "original_title": "CASTIGLIONCELLO DI RANCO",
    "byte_offset": 2672751
  },
  {
    "context": "già CASTIGLIONE MONDIGLIO.",
    "title": "CASTIGLIONCELLO DI ROSIGNANO",
    "body": "Torre con piccolo scalo \npei navicelli e una dogana di frontiera affidata alla \ncustodia del presidio, nella parrocchia di Castelnuovo \ndella Misericordia, Comunità Giurisdizione e 3 miglia \ntoscane a ponente di Rosignano, Diocesi di Livorno, \nCompartimento di Pisa. Risiede sulla punta di un piccolo promontorio che \ncostituisce l'ultimo sperone meridionale dei Monti \nLivornesi, in una tale posizione che l'occhio domina tutto \nil litorale, da Montenero di Livorno sino al promontoro \nArgentaro. \nCastiglioncello per quanto di aria salubre, ha i suoi \ncontorni spopolati e con pochissime abitazioni, mentre il \nsuo terreno ricuopre avanzi di antichi edifizi, fra i quali ho \ndubitato che essere vi potesse qualche resto della villa di \nAlbino Cecina, dove (ERRATA : una notte del 1415) una \nnotte dell’anno 415 circa prese alloggio il patrizio Rutilio \nNumaziano. – Vedere ABINO CECINA (VILLA di). \nCastiglioncello infatti nei primi secoli dopo il mille aveva \nuna chiesa intitolata a S. Bartolommeo a Castiglione, la \nquale nel 1372 apparteneva al piviere di Rosignano. \nFu rogato in Castiglione presso la chiesa di S. \nBartolommeo un atto del 25 luglio 1181. È relativo alla \ncessione del castello di Monte Massimo con terreni presso \nNuvila, fatta da due fratelli figli del Conte Marco Visconti \na favore di Ubaldo altro loro germano. (ARCH. DIPL. \nFIOR. Carte del mon. di S. Bernardo di Pisa.) \nUn'altra pergamena della stessa provenienza fu scritta nel \n1203 nel castello di Castiglione vicino al lido del mare. \nIn questo luogo ebbero podere i signori Pannocchieschi \ndella Sassetta e i conti della Gherardesca, mentre in \nordine a un istrumento nuziale del 24 luglio 1299 fra il \nconte Enrichetto di Gianni da Donoratico e Tecca figlia di \nGuido della Sassetta, il detto Enrichetto con nuovo atto \ndel 29 novembre 1304 fu messo al possesso di parti 12 e \n1/2 delle 24 pro indiviso  del castello e territorio di \nCastiglione Mondiglio, e di molti altri appezzamenti di \nterra e casalini, uno dei quali posto nel borgo del castello \ndi Castiglione predetto. (MACCIONI, Diplomi in causa \nGherardesca.) \nArroge a ciò altro istrumento inedito del monastero di S. \nSilvestro di Pisa del 4 marzo 1327, quando Giovanna \nfiglia del detto fu Enrichetto conte di Donoratico, e \nmoglie di Gaddo degli Upezzinghi da Calcinaja, nella sua \nqualità di figlia ed erede di Tecca del fu Guido della \nSassetta, fece protesta agli eredi di Enrichetto di lei padre, \nperchè non si innovasse alcunchè sopra la divisione di un \nterreno a pascolo posto in Castiglion Mondiglio , stando \nferma al lodo pronunziato dagli arbitri sino dal dì 4 \nmaggio 1314. \nNel 12 maggio 1422 fu data in Lari una sentenza da \nTommaso Minerbetti Vicario della Colline di Pisa, a \ntanore degli ordini ricevuti dalla Signoria di Firenze, per \ncagione di vertenze nate fra il Comune di Rosignano e gli \nUpezzinghi. Il qual giudicato ordinava, che si \napponessero i confini tra il comune di Rosignano e il \ncastello, territorio e pascolo di Castiglioncello Mondiglio \nappartenente agli Upezzinghi. (ARCH. DIPL. FIOR. \nMonastero di S. Silvestro di Pisa.)",
    "original_title": "CASTIGLIONCELLO DI ROSIGNANO",
    "byte_offset": 2673243
  },
  {
    "context": "(Castrum Latronum) della Valle d'Orcia, detto talvolta CASTIGLIONE dei LADRI.",
    "title": "CASTIGLIONCELLO DEL TRINORO",
    "body": "Castello con mura quasi \ndirute e pieve (S. Andrea) nella Comunità Giuridica e \ncirca tre miglia toscane a ponente di Sarteano, Diocesi di \nChiusi, Compartimento di Arezzo. \nRisiede sopra un elevato poggio che forma un risalto alla \npendice occidentale del monte di Sarteano, denominato \ndelle Forche, alla sorgente del torrente Oragnano \ntributario dell'Orcia, presso al varco dove passa la strada \ncomunitativa che da Sarteano conduce in Val d'Orcia. \nFu signoria dei conti di Sarteano, uno dei quali \n(Manente), dopo essere stato emancipato dal conte \nPepone di lui padre, in presenza di Pietro vescovo di \nChiusi, e di Guido preposto alla cattedrale, nell'anno 1117 \ndi marzo, rinunziò al monastero Camaldolense di S. \nPietro in Campoindieme all'Eremo del Vivo la metà del \ncastello di Castiglione (del Trinoro) e del suo distretto nei \nconfini ivi designati; eccettuando da questa donazione una \nporzione di terreno posta fra il colle di Castiglioncello e \nuna padulina denominata la piscina . (ANNAL. \nCAMALD.) \nSennonchè i conti di Sarteano eredi di quel donatario non \nsempre mantennero ai monaci del Vivo la promessa del \nconte Manente; per cui i Camaldolensi reclamarono \ndavanti ai tribunali senesi: e nel 26 agosto del 1210 \nottennero sentenza da Ottone Zondadari, giudice \ndell'imperatore Federigo II in Siena, contro gli eredi del \nconte Manente per la restituzione a quella badia di tutti i \npossessi donati, e specialmente di Castiglione (ivi). \nPrima che lo stesso secolo XIII terminasse il suo giro, \ninsorsero nuove dispute fra i vescovi di Chiusi e i \nCamaldolensi a cagione di giurisdizioni e diritti sopra \nquesta contrada. Lo che provocò un lodo sotto il dì 6 \nsettembre dell'anno 1292 pronunziato dal giudice \ncompromissario, col quale fu deciso, che il castello di \nCastiglione del Trinoro era di giurisdizione dei monaci; e \nche il priorato di S. Andrea con diverse altre chiese di Val \nd'Orcia e di Val di Paglia erano esenti dalla giurisdizione \ndei vescovi di Chiusi e unicamente soggette alla Sede \nApostolica (ivi). \nA questo fatto starebbero contro le cronache senesi che \nfissano all'anno 1251 la rendita di Castiglioncello fatta dai \nmonaci del Vivo al Comune di Siena con l'annuenza del \npontefice. (DEI, Cronac. e MALAVOLTI, Stor. Senes.) \nNè tampoco si concilierebbe, che lo stesso Castiglioncello \nfosse tra quelli venduti nel 1274 dalla Repubblca di Siena \nalla compagnia dei Salimbeni. \nSe non chè del primo caso del 1292 trattasi di diritti \nspirituali, mentre il documento del marzo 1251 riferisce \nalla vendita dei beni che i Camaldolensi del Vivo, con \nl'annuenza del papa, per 150 lire in Castiglion de'Ladri \nalienarono. (A NNAL. CAMALD.) \nCerto è che nell'anno 1368 questo castello fu tolto ai \nPerugini da Cione di Sandro Salimbeni, uno dei più \npotenti magnati di Siena. \nLa conquista fu leggittimata da Cocco figlio di Cione, \nmediante una convenzione fatta nel 1404, mercè cui la \nRepubblica di Siena si obbligò a difendere le terre e \ncastella, onde i Salimbeni s'erano impadroniti nel secolo \nprecedente, fra le quali si notano Castiglioncello del \nTrinoro, Castiglion d'Orcia, Castelvecchio ec. \nSennonchè le pratiche di Cocco Salimbeni con i nemici \ndella Repubblica decisero pochi anni dopo il governo \nsenese a espellare i Salimbeni dai suoi fortilizi. Fu nel \nmentre che Cocco era assediato nella Rocca a \nTentennano, (Rocca d'Orcia) che gli abitanti di Trinoro \n(anno 1418) penetrarono destramente e tolsero al \ncastellano di Cocco il cassero di Castiglioncello, che poi guardarono per loro conto con l'intenzione di reggersi a \ncomune. Accolti quei terrazzani sotto il dominio della \nSignoria di Siena, ottennero fra i privilegi, di poter avere \nun giusdicente da una terna che gli uomini di \nCastiglioncello avrebbero inviato ogni anno a Siena; \ndando l'offerta di un palio del valore di lire 50; e \npromettendo di non accogliere in Castiglioncello alcuno \ndei familiari di Cocco Salimbeni, con facoltà \nd'incorporare i suoi possessi a quelli della Comunità. \nSi rinnovavano li stessi capitoli ogni 25 anni, fintanto che \nnel 1497 la Repubblica di Siena li confermò in perpetuo. \nDopo ciò Castiglioncello del Trinoro corse la sorte della \nRepubblica senese. – Nel 1646 fu dichiarato feudo dal \nGran Duca Ferdinando II, che lo concesse a Roberto \nCennini con titolo di marchesato, rinnovato nel 1738 a \nfavore del marchese Domenico Cennini. Innanzi \nquest'epoca Castiglioncello era sottoposto nel criminale al \ncapitanato di giustizia di Chiusi, e nel civile a un notaro \nche vi risiedeva col titolo di vicario. Attualmente nel \ncivile dipende dal potestà di Sarteano, nel criminale dal \nvicario di Regio di Chiusi. \nFra Sarteano e Castiglioncello sono stati trovati molti \nsepolcreti etruschi, sicchè il monte che ha alle spalle è fra \ni luoghi del contado Chiusino il più segnalato dagli \narcheologi, come quello in cui si vanno ogni giorno \nscuoprendo vetusti cimeli, lavori di figuline e di preziosi \nmetalli; talchè vi è motivo di dubitare esservi stata costà \nla necropoli di qualche grossa Terra perduta. \nLa parrocchia di Castiglioncello del Trinoro nel'anno \n1640 contava 302 individui; 237 nel 1745; mentre \nnell'anno 1833 annoverava 339 abitanti.",
    "original_title": "CASTIGLIONCELLO DEL TRINORO",
    "byte_offset": 2676444
  },
  {
    "context": "",
    "title": "CASTIGLIONCELLO sul Serchio",
    "body": "– Vedere CASTIGLION dei LUCCHESI.",
    "original_title": "CASTIGLIONCELLO sul Serchio",
    "byte_offset": 2681812
  },
  {
    "context": "ora CASTELLARE DELL'ALPI nella Valle del Savio. Rocca disfatta nella ",
    "title": "CASTIGLION DELL'ALPI",
    "body": "Valle superiore del Savio sul dorso dell'Appennino di \nCamaldoli, all'estremo confine della Comunità di \nVerghereto con quella di Bagno in Romagna. – Vedere \nBAGNO, Comunità.  \nRiferisce a questo Castiglione dell'Alpi un privilegio del \npontefice Adriano II concesso nell'anno 871 a Giovanni \nvescovo di Arezzo per la fondazione di un monastero a S. \nMaria in Bagno, cui concesse in dote una selva del \ncontado Aretino posta sul giogo dell’Appennino, la quale \nsi estendeva dal luogo che denominavasi Petrafitta usque \nad jugum majus (forse il giogo del Bastione) inde in \nCastellione, atque iterum a summo Montionis (montioni \nesiste sopra Verghereto). ANNAL. CAMALD. \nFanno pure menzione di questo Castiglione le storie \nfiorentine dell'anno 1387, poco dopo che fu fatto ribellare \nal conte Antonio da Monte Granelli dei conti Guidi di \nBagno il castello di Castiglion dell'Alpi. Per la qual cosa \nla Signoria di Firenze ordinò a Lodovico Banchi suo \ncapitano nella Romagna di ricuperarlo con la forza per \nrestituirlo a quel dinasta della Repubblica raccomandato. \n(AMMIR.  Istor. fior.)",
    "original_title": "CASTIGLION DELL'ALPI",
    "byte_offset": 2681884
  },
  {
    "context": "in Val di Magra.",
    "title": "CASTIGLION DI BOLANO",
    "body": "Casale con parrocchia nella comunità di Bolano, Mandamento, \nDiocesi e circa 8 miglia toscane a maestrale di Sarzana, \nProvincia di Levante, Regno Sardo. – Vedere BOLANO. \nLa parrocchia di S. Remigio a Castiglione di Bolano \nconta 300 abitanti.",
    "original_title": "CASTIGLION DI BOLANO",
    "byte_offset": 2683080
  },
  {
    "context": "già detto CASTIGLION DI OMBRONE nella Valle dell'Ombrone senese.",
    "title": "CASTIGLION DEL BOSCO",
    "body": "Castellare e \nvilla con pieve (S. Michele) nella Comunità Giurisdizione \ne circa 4 miglia toscane a ponente-maestrale di \nMontalcino, Diocesi e Compartimento di Siena. \nRisiede sulla pendice settentrionale dei poggi che \nformano una specie di diga alla Valle superiore \ndell'Ombrone, fra Montalcino e Murlo, poggi tutti coperti \ndi selve di lecci, di cerri, di alberi e di altre piante \nboschive, che diedero a questo luogo il titolo che lo \ncaratterizza (del Bosco). \nGli avanzi della rocca, e quelli dell'antica pieve si vedono \npresso la cima del poggio, un miglio toscano sopra alla \nchiesa attuale a alla villa di Castiglion del Bosco, già \nsignoria dei Malavolti di Siena, pervenuta ai conti del \nBenino-Malavolti di Firenze, che vi possiedono una \ntenuta omonima. \nL'origine di questo castello è oscura quanto il luogo in cui \nsi nascondono le sue vestigie. Taluni confondendolo con \naltri Castiglioni del territorio senese, attribuirono ad esso \nalcuni avvenimenti storici che furono speciali o di \nCastiglion d'Orcia, o di qualche altro paese omonimo, \ncome sarebbe il Castiglion di Farma. – Vedere  \nCASTIGLION di FARMA. \nNè io azzarderò per tanto di applicare alla parrocchia di S. \nAngelo di Castiglion del Bosco quella chiesa di S. Angelo \na Bollenis, che uno dei testimoni esaminato in Siena \nnell'anno 714 per i confini fra la diocesi Senese e Aretina, \ndisse collocata in fines Pisanas. Comechè vi sia ragione \ndi credere quella parola un errore di amanuense che \nscrisse Pisanas per Rusanas, abbreviatura plausibile di \nRusellanas; mentre il territorio di Pisa era troppo lungi da \nquesto luogo, che può dirsi il confine di tre antiche \ndiocesi (Rosellana, Senese e Aretina). \nA questo Castiglion del Bosco, o di Ombrone riferiscono \nle cronache senesi dell'anno 1313, quando i conti di Santa \nFiora, mentre l'esercito di Siena era occupato all'assedio \ndi Asinalunga, fecero un'escursione ostile fino alla \ncontrada del Vescovado, e presero  Castiglion d'Ombrone. \n(TOMMASI. Stor. di Siena) \nLa parrocchia di S. Michele a Castiglion del Bosco conta \n179 abitanti.",
    "original_title": "CASTIGLION DEL BOSCO",
    "byte_offset": 2683372
  },
  {
    "context": "nel Val d'Arno fiorentino.",
    "title": "CASTIGLION DI CERCINA o CASTIGLIONI",
    "body": "Villa, o Casatorrita con parrocchia (S. \nMichele) nel piviere di Cercina, Comunità Giurisdizione e \n4 miglia a grecale di Sesto, Diocesi e Compartimento di \nFirenze, da cui è 5 miglia toscane a settentrione. \nRisiede in costa sopra un risalto orientale del monte \ndenominato Girello, fra l'Uccellatojo  di Pratolino e Monte \nMorello. Fu signoria di una consorteria di nobili di \ncontado, denominati Cattani  di Cambiate e di Cercina, \ndai quali discese la famiglia dei figli di Tieri, detta dei Catellini, stata padrona sino dai primi secoli dopo il mille \ndi Castiglioni e di Cercina. Era nella villa di Castiglioni \ndove i Catellini conservavano il famoso stocco, con cui \nDante da Castiglione all'assedio di Firenze (1529) \nsostenne la famosa tenzone che descrisse lo storico Segni. \nA questa prosapia appartennero due soggetti assai distinti \nper dottrina e per lettere, il canonico fiorentino messere \nFrancesco da Castiglione che ricevè nella suddetta villa \nl'arcivescovo S. Antonio e un altro Frencesco stato \nsegretario di Leone X, il quale alloggiò nello stesso luogo \nil pontefice testè nominato entrambi pievani di S. \nAppiano in Val d'Elsa. – Vedere CERCINA. \nLa parrocchia di S. Michele a Castiglioni conta 156 \nabitanti.",
    "original_title": "CASTIGLION DI CERCINA o CASTIGLIONI",
    "byte_offset": 2685556
  },
  {
    "context": "ossia di MONTAGNA in Val di Merse.",
    "title": "CASTIGLION DI FARMA",
    "body": "Castello distrutto, sui monti che acquapendono nel \ntorrente Farma, nella Giurisdizione di Pari, Diocesi e \nCompartimento di Siena. \nEra un castelletto dei conti Ardengheschi di Civitella e di \nPari. \nVi dominava nel 1270 un Conte Uguccione, quando gli \nabitanti di questo luogo giurarono fedeltà al Comune di \nSiena, che vi inviò un ufiziale civile, mentre il cassero fu \ndato in custodia a messere Deo Tolomei. (TOMMASI,  \nIstor. di Siena) \nTornato in potere dei conti Ardengheschi, questi furono \ncostretti nel 1202 di dare idonea cauzione per ritenere il \ncassero. Il quale castello nel 1327, col consenso della \nRepubblica senese, Gajo d'Ugolino degli Ardengheschi \nalienò a favore di un Vannuccio Cambi. (ARCH. DIPL. \nSENES.) \nNella riforma del governo senese, accaduta nel 1368, \nquando molti gentiluomini esuli da Siena con l'intenzione \ndi riformare questa città andavano togliendo quà e là varie \ncastella dalla madre patria, anco i nobili Malavolti dal \ncanto loro investirono questo Castiglione; il quale per \nessere posto nella giogaja dei monti lungo la Farma , \ndicevasi eziandio  Castiglion di Montagna. \nLo possedeva nel 1390 messer Orlando Malavolti, \nmentre, dolente di vedere la sua patria presso a cadere \nnella schiavitù dei Visconti, si era ritirata in Castiglione. \nFu di costà dond’egli intavolò trattative di accomandigia \ncon la Repubblica fiorentina per sè, per i suoi eredi e per \nle varie tenute e castella poste nel territorio senese. \nSe non chè, dopo la pace del 28 aprile 1404 fra i \nFiorentini e i Senesi, Orlando essendosi restituito in patria \nassoluto da ogni condannagione, venne proditoriamente \nucciso dai suoi nemici, o da coloro che si erano \nimpossessati dei suoi beni. Essendo allora i figli di lui in \netà pupillare, per quanto sotto la tutela della Repubblica \nfiorentina, dovettero perdere presso che tutti i castelli \nereditati dal padre, fra i quali Castiglion di Montagna. \n(MALAVOLTI, Stor. di Siena)",
    "original_title": "CASTIGLION DI FARMA",
    "byte_offset": 2686878
  },
  {
    "context": "in Val di Serchio. ",
    "title": "CASTIGLION DI GARFAGNANA",
    "body": "Forte castello capoluogo di Comunità, siccome lo fu di \nVicarìa con due parrocchie (S. Pietro e S. Michele), un dì \nfiliali della Pieve Fosciana, nella Diocesi di Massa ducale, \ngià di Lucca, dal cui governo Castiglione col suo distretto \nfu recentemente dato, con giurisdizione assoluta, al \nDucato di Modena. \nQuesto castello di figura quadrilatera, munito di forti \nbastioni, con quattro torri negli angoli, risiede alla sinistra \ndel Serchio sopra il poggio che forma contrafforte \nall'Alpe di S. Pellegrino. È bagnato dal lato di levante dal \ntorrente Castiglione, a ponente, del rio di Collemandrina, \nnel grado 28° 3’ di longitudine e 44° 9’ di latitudine, 3 \nmiglia toscane a settentrione di Castelnuovo di \nGarfagnana, 8 miglia toscane a maestrale di Barga, 20 \nmiglia toscane a grecale-levante di Massa ducale, circa 26 \nmiglia toscane a settentrione di Lucca, e 57 a ostro-\nlibeccio di Modena. \nLe memorie di questo Castiglione rimontano ai secoli \nlongobardici, mentre si parla della fondazione della chiesa \ndi S. Pietro in Castellione prope Farneta sino all'anno \n723. La quale chiesa fu aumentata di dote nel 768 dal suo \nrettore, nel tempo che la sottoponeva allo spedale di S. \nColombano fuori di Lucca. \nLa medesima chiesa insieme con l'altra parrocchia di S. \nMichele a Castiglione è ricordata nella bolla spedita nel \n1168 da Alessandro III al pievano di Fosciana, mentre la \ncorte di Castiglione in Garfagnana vedesi inscritta come \ntributaria della S. Sede, (per causa della contessa Matilde) \nnel registro Vaticano. \nSi conserva tuttora una lapida in S. Pietro a Castiglione \nrelativa alla consacrazione di quel tempio, fatta nel 1 \nfebbrajo dell'anno 1197 da Guido vescovo di Lucca. \nPiù ricchi di notizie storiche compariscono gli annali di \nCastiglione, sino da quando i nobili Gherardinghi, \nWingildo ed i figli di Albizio di Fraolmo, nel 1014, \nriceverono ad enfiteusi da Grimizzo vescovo di Lucca \nbeni a Castiglione, a Silicano e a Silicagnana. (MEMOR. \nLUCCH. T. IV) \nTale consorteria signoreggiò per molto tempo a \nCastiglione, ora aderente ai Lucchesi, ora dei Pisani \nfautrice ed amica. Aveva fatto lega con i nobili di Versilia \nnel 1169, quando Castiglione accolse un presidio pisano \nalla testa di Veltro da Corvaja. Espugnate dai Lucchesi le \nmura di Castiglione, vennero da essi diroccate nell'anno \nappresso. \nNon corse però mezzo secolo che Castiglione, tornato \namico dei Pisani, fu al caso di fare una qualche resistenza, \nstantechè nell'inverno del 1227 i Lucchesi spedirono costà \nuna mano di armati che in meno di sei giorni d'assedio \ns'impadronì per la seconda volta di Castiglione, e le sue \nfortificazioni nuovamente atterrò. \nNel 1272 si promossero non piccole differenze fra gli \nabitanti di Castiglione e di Barga a cagione di confini \ngiurisdizionali, questione che il terrore delle armi lucchesi \npotè raffrenare per allora, ma che tornarono in campo nel \n1298. – Vedere BARGA  \nCastiglione nel 1344, mentre era Lucca sotto il dominio \ndei Pisani, fu assalito e preso dalle genti del duca di \nMilano. Ricaduto nell'anno appresso il potere del Comune \ndi Lucca, anco gli eredi di Castruccio fecero i loro sforzi \nonde acquistare alcune terre della Garfagnana. Troviamo \ninfatti, nel 1357, Alderigo e Vallerano degli Antelminelli \ncon le loro masnade accampati sotto Castiglione, dove \nsopraggiunsero in tempo le truppe pisana per impedirne \nl'impresa. Nuovi tentativi obbligarono Castiglione, nel \n1370, ad aprire le porte ai fratelli Castracani, che lo tennero fino alla pace del 10 marzo 1371, conclusa in \nCastiglione nella casa di Alderigo Antelminelli. In virtù \ndel quale trattato il paese fu riconsegnato al governo di \nLucca, che destinò Castiglione residenza di un \ncommissario. \nDopo quell'epoca furono costruite le solide mura \ncastellane che circondano tuttora la Terra di Castiglione, \nla quale non solamente era una delle principali fortezze \ndella Garfagnana, ma la più costantemente posseduta dai \nLucchesi, che in Castiglione fecero prodigi di valore nel \n1613, quando si era suscitato in Garfagnana un grande \nincendio guerriero fra la Repubblica di Lucca e il Duca di \nModena. \nRitornò temporariamente alla pace di Vienna (1814) \nCastiglione insieme col distretto allo stato di Lucca, dal \nquale poco dopo fu ceduto all'amministrazione civile e \npolitica del sovrano di Modena, che lo ha incorporato al \nsuo dominio in Garfagnana. \nComunità di Castiglion di Garfagnana. – È ignota \nl'estensione precisa del territorio di questa comunità, la \nquale fa parte della giurisdizione di Castelnuovo. È di \nfigura conica con la base che tocca la criniera \ndell'Appennino fra il giogo del Cardosello e quello \ndell'Alpicella di S. Pellegrino, cioè, a partire dalle \nscaturigini del torrente Sillano sino al poggio di \nBellamarina, mentre nel lato opposto il territorio si \nprolunga a guisa di punta nella valle fino presso al ponte \ndi S. Lucia sul Serchio. \nLa sua maggior larghezza è di circa due miglia, dove va \npoi a ridursi nel grembo della valle a una lingua \nangustissima di terra che tocca quasi la riva del Serchio. \nLa sua lunghezza si può calcolare 5 miglia toscane \nincirca, con una popolazione di 2356 abitanti. \nConfina con 5 comunità, tutte del Ducato di Modena; a \nsettentrione con quella di Pieve a Pelago nella Lombardia \nmodenese; a levante con la Comunità di Pieve Fosciana; \nmediante il torrente Sillico in parte e in parte per termini \nartificiali a ostro per un brevissimo tratto con la Comunità \ndi Castelnuovo; a ponente e libeccio con quelle di Villa  \nCollemandrina e di Sillano. \nIl torrente di Castiglione, che ha l'origine sul giogo delle \ncosì dette Pozzatelle, attraversa in tutta la sua lunghezza il \nterritorio in questione, mentre il Sillico lo fiancheggia dal \nlato orientale. \nIn quanto all'indole del terreno e sua cultura si è già dato \nun cenno all'articolo CASTELNUOVO Comunità e \nGiurisdizione. \nUno dei più antichi varchi praticato sull'Appennino è \nquello di Cardosello, che trovasi a braccia 2317 sopra il \nlivello del Mediterraneo, punto di separazione delle acque \nfra i due mari, della Toscana della Lombardia, e \ndell'antica diocesi di Lucca da quella di Modena. – Su \nquesta strada, e presso questo punto di divisione trovasi il \nfamoso ospizio di S. Pellegrino delle Alpi, situato però \ndalla parte di Garfagnana nella parrocchia di Chiozza  e \nAlpi, Comunità di Castiglione, e nell'antico piviere di \nPieve Fosciana. \nDa questa strada mulattiera passò nel 1216 il Re Enzo \nfiglio di Federigo II con un seguito di cavalieri, accolti ad \nospizio in S. Pellegrino, mentre dalla Toscana andava in \nLombardia. \nRiferisce alla manutenzione della stessa strada un atto di \nconvenzione stipulato nel 1281 fra il Comune di Modena \ne quello di Lucca, dove si dichiara, che stava a carico dei \nLucchesi il mantenimento della strada dal giogo delle \nAlpi, venendo in Garfagnana, sino a Lucca: idest a jugo \nApennini, quo perveniebat altera Mutinensium via per \nFregnanum ducta, et unde incipiebant Lucensium fines et \nHospitalis S. Peregrini usque ad civitatem Lucae. \n(MURAT., Ant. M. Aevi) \nIn Castiglione si trova un presidio militare. – Questo \npaese con tutto il suo distretto dipende per la giurisdizione \ncivile e criminale dal vicario o giudice di Castelnuovo, \ndove sono pure l'ufizio del Registro, l'archivio dei \ncontratti, l'ingegnere di ponti e strade e la conservazione \ndelle Ipoteche. Il tribunale di Appello è in Modena. \n \nPOPOLAZIONE della Comunità di CASTIGLION di \nGARFAGNANA nell’anno 1832  \n \n- nome del luogo: CASTIGLIONE, titolo della chiesa: S. \nPietro (Prioria), diocesi cui appartiene: Massa Ducale (già \nLucca), abitanti  n° 334 \n-nome del luogo: CASTIGLIONE, titolo della chiesa: SS. \nMichele e Giovanni (Rettoria), diocesi cui appartiene: \nMassa Ducale (già Lucca), abitanti n° 656 \n- nome del luogo: Cerageto, titolo della chiesa: S. Martino \n(Rettoria), diocesi cui appartiene: Massa Ducale (già \nLucca), abitanti  n° 296 \n- nome del luogo: Chiozza e Alpi, titolo della chiesa: S. \nBartolommeo (Rettoria), diocesi cui appartiene: Massa \nDucale (già Lucca), abitanti  n° 843 \n- nome del luogo: Mozzanella, titolo della chiesa: S. \nSalvatore (Rettoria), diocesi cui appartiene: Massa Ducale \n(già Lucca), abitanti  n° 135 \n- nome del luogo: Piano di Cerreto, titolo della chiesa: S. \nMagno a Pontecosi (Rettoria), diocesi cui appartiene: \nMassa Ducale (già Lucca), abitanti n° 92 \n- totale abitanti  n° 2356 \n \nN.B. La Comunità e Vicarìa di Castiglione, nel 1744, \ncontava 2606 abitanti",
    "original_title": "CASTIGLION DI GARFAGNANA",
    "byte_offset": 2688906
  },
  {
    "context": "ora CASTIGLIONCELLO sul Serchio.",
    "title": "CASTIGLION DEI LUCCHESI o di VAL DI SERCHIO",
    "body": "Villaggio con \nparrocchia (S. Martino) presso gli avanzi di una rocca con \nuna torre smantellata nel piviere di Massaciuccoli, \nComunità Giurisdizione Diocesi e Ducato di Lucca, la \nqual città è 5 miglia toscane al suo grecale. \nLa rocca risiede sopra un poggetto che fa siepe al Serchio \ndi fronte a Ripafratta sull'estremo sperone orientale del \nmonte di Quiesa. \nEra un castello di frontiera guardato con somma cura dai \nLucchesi, ai quali fu tolto dalla lega Ghibellina due anni \ndopo aver trionfato a Monteperto (1262). Consegnato ai \nPisani, questi dovettero restituirlo insieme con Nozzano e \nil Cotone della Repubblica di Lucca nella pace conclusa \nal fosso Arnonico li 3 giugno 1276. \nFu nel numero di quei castelli, la cui cessione indispettì i \nPisani contro il conte Ugolino e i suoi figli, che \nincarcerarono nella torre della fame. Per cui Dante contro \nPisa esclamò: \n Che se il conte Ugolino aveva voce \n    D'aver tradita te della castella, \n    Non dovei tu i figliuoi porre a tal croce. \n \nI castelli di Castiglione, di Quosa e Nozzano nel principio \ndel 1315 vennero nuovamente investiti e presi da \nUguccione della Faggiuola signore di Pisa che tosto gli \natterrò, mentre dal lato opposto fortificava Ripafratta. – \nVedere CASTIGLION di VERSILIA . \nLa parrocchia di S. Martino a Castiglioncello nel 1832 \nnoverava 160 abitanti.",
    "original_title": "CASTIGLION DEI LUCCHESI o di VAL DI SERCHIO",
    "byte_offset": 2697561
  },
  {
    "context": "in Val Tiberina.",
    "title": "CASTIGLION DI MONTEDOGLIO",
    "body": "– Vedere MONTEDOGLIO.",
    "original_title": "CASTIGLION DI MONTEDOGLIO",
    "byte_offset": 2699011
  },
  {
    "context": "in Val d'Orcia.",
    "title": "CASTIGLION D'ORCIA",
    "body": "Castello capoluogo di Comunità, e di piviere sotto la potesteria di \nSan Quirico, nella Diocesi di Montalcino, già di Chiusi, \nCompartimento di Siena. \nRisiede l'antico suo cas tello sulla sommità di un poggio a \ncavaliere dell'Orcia di fronte ai bagni di Vignone, là dove \nquesto fiume per una profonda gola si fa strada nella valla \ndell'Ombrone. È nel grado 29° 16’ 5” di longitudine e 43° \n0’ 5” di latitudine, 4 miglia toscane a ostro di San \nQuirico, 11 miglia toscane per la via rotabile, e 8 miglia \ntoscane per la traversa, a scirocco-levante di Montalcino, \nun miglio toscano dal ponte d'Orcia sulla strada Regia \nromana e 28 miglia toscane a scirocco di Siena. \nFu signoria dei conti Aldobrandeschi di Santa Fiora, uno \ndei quali, Ildebrandino figlio di Rinaldo, nel 1154, alienò \ni suoi diritti sopra questo castello alla badia del Monte \nAmiata. Contuttociò i monaci Amiatini sino dal secolo X, \nebbero padronato della pieve di S. Stefano, detto allora in \nTutona. In Castiglion d'Orcia dominarono molto tempo \ngli Aldobrandeschi, che quasi lo facevano da despoti nel \n1250, anno in cui i Senesi vennero a campo e tolsero il \ncastello di Castiglione al conte Aldobrandino di \nBonifazio, cui fu reso alla pace stata conclusa in \nquell'anno fra le parti belligeranti. Sennonchè nel 1280 \nCastiglion d'Orcia fatto nido di fuorusciti senesi, fu posto \nin stato di assedio da un numero di armati della lega \nGuelfa di Toscana, la quale oste dopo 40 giorni, per un \nsinistro avvenimento accaduto sotto il castello di Pari, \ndovette sloggiare di costà. (G. VILLANI, e A. DEI, \nCroniche.) \nPiù felice riescì l'impresa venti anni dopo, poichè \nnell'aprile del 1300 l'esercito senese s'impadronì di \nCastiglion d'Orcia, per cui poco stante i conti Guido e \nGuglielmo di S. Fiora fecero accordo col Comune di \nSiena di rinunziare per sempre ad ogni possesso e \ngiurisdizione di questo paese, per fiorini 3000, al dire del \nMalavolti, o per maggior somma che poi non ebbero, se \nvuolsi credere al cronista Dei. \nMentre che la Repubblica di Siena acquistava (anno 1303) \ndai monaci di Montamiata la parte dei diritti suoi e quella \nche un Aldobrandesco aveva ceduto nel 1154 alla stessa \nbadia, Castiglion d'Orcia, che reggevasi a comune, aveva \nun anno innanzi (1302, 21 ottobre) comprato per proprio \nconto dai Tolomei di Siena con lire 900 di piccoli denari \nsenesi la tenuta di Colle lungo presso l'osteria della Scala. \n\n(ARCH. DIPL. SENES. e FIOR. Carte di S. Mustiola di \nSiena) \nNel 1338, essendo nata vertenza fra i terrazzani e i \nmonaci del Vivo per causa di pascoli che questi ultimi \navevano nel territorio di Castiglion d'Orcia, fu delegato \ndal pontefice in giudice l'abate Vallombrosano di S. \nTrinita di Spineta, il quale pronunziò contro i \nCastiglionesi sentenza di scomunica. \nNella riforma del governo di Siena i Signori Dodici, \nvolendo riconoscere i servigj resi dai Salimbeni alla \npatria, con deliberazione dell'anno 1368 diedero loro con \ntitolo di feudo cinque castelli, fra i quali Castiglion \nd'Orcia, che venne confermato a Cocco di Cione \nSalimbeni col trattato di pace stipulato nel 1404 fra la \nRepubblica di Siena e quella di Firenze, di cui il \nSalimbeni era raccomandato. \nFu probabilmente opera di questo dinasta la costruzione \ndel castello, di cui restano tuttora in piedi gli avanzi della \nalte mura costruite in pietra riquadrata, dentro al cui \nrecinto si racchiudono tra scoscesi vicoli meschine \nabitazioni. \nDominò il Salimbeni in Castiglion d'Orcia sino a che, nel \n1418, da un drappello di soldati fu assediato con la moglie \nnel cassero nel frattempo che l'oste entrava nel sottoposto \npaese, e poco dopo dentro il castello e in quello della \nRocca a Tentennano o d'Orcia, incorporando tutti due i \ndistretti al contado della Repubblica con l'onere ai \nCastiglionesi di presentare un palio del valore di lire 80. \n(ARCH. DIPL. SENES.) \nDopo il precitato assedio Castiglion d'Orcia non soffrì più \naltro danno per cagione di guerre, meno il guasto ricevuto \ndai tedeschi che vi entrarono senza ostacolo nel 1554, \nquando la Repubblica di Siena tentava di mantenersi \nlibera a fronte delle armate imperiali e dei denari di \nCosimo dei Medici, che voleva in ogni maniera \nassoggettarla al suo scettro. \nI più antichi statuti comunitativi di Castiglion d'Orcia , \nesistenti nelle Riformagioni di Siena, sono scritti nel \n1440. \nLa chiesa battesimale di Castiglione d'Orcia, dedicata a S. \nStefano, contasi fra le più antiche della Diocesi di Chiusi, \nmentre si trova designata nel privilegio concesso \ndall'imperatore Corrado II, lì 5 aprile 1027, all'Abbadia di \nS. Salvatore sul Montamiata sotto il vocabolo di S. \nStefano in Tutona . Essa ha per suffraganea la cura di \ncampagna, detta la Madonna della Querce, quasi 3 miglia \ntoscane a ostro del capoluogo. \nL'antica chiesa plebana, che porta il titolo della Madonna \ndella Pieve da una vetustissima immagina di Nostra \nDonna, resta distante circa 300 passi dal castello. \nEsistono dentro il castello due oratori ufiziati da \ncongregazioni laicali. Nel numero delle chiese non \nparrocchiali spettanti al territorio di questa Comunità si \nconta quella di S. Maria Maddalena, posta al piè del \npoggio di Castiglion d'Orcia, e l'ospizio di S. Pellegrino \ndelle Briccole o di Bricola, entrambi appartenuti in \norigine ai Camaldolensi del Vivo e di S. Pietro in Campo, \nridotti attualmente a semplici oratorj. \nCastiglion d'Orcia col suo territorio nel 1605 fu dal Gran \nDuca Cosimo II eretto in feudo, e concesso con titolo di \nmarchesato a Giulio Riario nobile bolognese, e sua \ndiscendenza mascolina, la quale terminò col secolo XVII in Ferdinando Riario. \nDalla quale concessione feudale furono eccettuate le \npersone e i molti beni che i conti Cervini del Vivo \npossedevano nel territorio di Castiglion d'Orcia, fra i quali \nla tenuta con l'osteria della Poderina. \nFu opera di Giulio Riario un rovinoso palazzo ch'esso \nfece edificare in Castiglion d'Orcia sopra uno scheletro \ndella potenza baronale del medio evo. \nComunità di Castiglion d'Orcia. – Il territorio di questa \ncomunità, posto per la massima parte sulla sinistra \ndell'Orcia, occupa una superficie di 31707 quadrati, dai \nquali sono da detrarre 1526 quadrati presi dal letto \nspazioso dell'Orcia, da altri corsi d'acqua e da pubbliche \nstrade. \nIn tutta questa estensione di suolo si trovano 1865 abitanti \na ragione di 50 individui per ogni miglio quadrato di \nsuolo imponibile. \nConfina con 7 comunità; a levante con quella di \nRadicofani, mediante il torrente Formone, rimontando \ndalla sua foce in Orcia sino alla confluenza in esso del \nfosso Banditella , nel quale entra lasciando fuori il torrente \naccennato. A questo punto trova la Comunità \ndell'Abbadia S. Salvatore, con cui entra per breve tragitto \nnella strada postale sino al ponte del Ruffinello, dove \nvolgendosi a scirocco sale verso il monte di Campiglia \nd'Orcia, prima per il fosso Ruffinello, poi per termini \nartificiali rasentando il villaggio del Vivo dal lato \norientale, e di là, oltrepassando le sorgenti del rivo \nomonimo, sale il fianco settentrionale del Montamiata \nsino alle Case nuove. In questo punto, dove forma un \nangolo acuto, cessa la Comunità dell'Abbadia di S. \nSalvatore, e piegando a ponente sottentra quella di Castel \ndel Piano, con la quale riscende la montagna, prima per la \nvia di Tregginaja , poi per il poggio di Castagnuolo sotto \ncui ritrova il torrente Vivo, che dopo mezzo miglio \ntoscano abbandona per entrare nel borro detto del Confine \ne con esso nel torrente Ansedonia.Costà volgendo la \nfronte a ostro seguita la corrente dell'Ansedonia, con cui \ns'incammina nell'Ente. Questa fiumana dal lato di ponente \ndivide la Comunità di Castiglion d'Orcia da quella di \nCinigiano per circa mezzo miglio sino alla confluenza \ndell'Ente con l'Orcia. Dallo stesso lato per un più lungo \ncammino si toccano le Comunità di Castiglion d'Orcia e \ndi Montalcino, da primo per tre miglia toscane mediante il \nfiume Orcia, cioè, dalla foce dell'Ente sino alla foce \ndell'Asso, quindi mediante l'Asso medesimo, il cui alveo \npercorrono insieme sino al borro del Cerretello che \nscende nell'Asso dalla pendice occidentale del poggio di \nVignone. lungo il Cerretello sottentra a confine dal lato di \nmaestrale la Co munità di San Quirico, con la quale l'altra \ndi Castiglione passa tra i poggi di Ripa d'Orcia e di \nVignone per ritornare nell'Orcia al ponte nuovo presso la \nposta della Poderina, e di la per il larga letto del fiume, di \nfaccia a settentrione, appena oltrepassate le rovine del \nponte rotto, trovo alla confluenza del fosso Sambucheto , o \nSambuco la Comunità di Pienza, con la quale fronteggia \nper circa due miglia e mezzo sino a che ritorna alla foce \ndel Formone la Comunità di Radicofani. \nIl maggiore corso di acqua è quello del fiume Orcia che a \nsettentrione fiancheggia, e poscia dalla parte di maestrale \nattraversa, quindi verso ponente di nuovo bagna i confini \ndel territorio di Castiglion d'Orcia. Fra i torrenti più \ncopiosi che passano o che toccano questo territorio si \ncontano; a levante del capoluogo il Formone, il Vellora  e \nl'Onzola; a ostro l'Ansedonia  e il Vivo; a ponente il \nReciola e per corto cammino il fiumicello Ente. \nFra le strade rotabili, oltre la postale romana tracciata per \nsei miglia sul territorio di Castiglion d'Orcia, havvi quella \nprovinciale, che è malamente carreggiabile. Quest'ultima \nstaccasi dalla romana alla posta della Poderina, e sale a \nCastiglione per la Rocca d'Orcia, di dove per bastirovesci \ns’innoltra sul fianco occidentale del Montamiata per \ngirare intorno al suo pianoro passando per Seggiano, \nCastel del Piano, Arcidosso, S. Fiora, Pian Castagnajo e \nl'Abbadia S. Salvadore. \nFra le strade comunitative rotabili vi ha un solo tronco \nche parte dalla via provinciale, fra Castiglion d'Orcia e la  \nMadonna della Querce, per avviarsi sul Montamiata sino \nal villaggio del Vivo. \nIl Formone che costituisce anche oggidì il confine del \nterritorio comunitativo di Campiglia d'Orcia, pare che \nservisse una volta di limite al contado Senese \ncoll’Orvietano, dell'ultimo dei quali allora faceva parte il \nChiusino. \nImperocchè la mansione della Bricola, oggi detta le \nBriccole, antico ospizio dei Camaldolensi del Vivo, \nsituata sulla strada maestra romana a piè del poggio di \nCampiglia d'Orcia, era sul confine del contado di Siena, \ninnanzi che questa repubblica avesse obbligato i Visconti \ndi Campiglia, i Conti Aldobrandeschi, i Manenti di \nSarteano e i Cistercensi dell'Abbadia di S. Salvatore a \nprestarle obbedienza e ad assoggettare ad essa i castelli \ndel Chiusino, sui quali dominavano. Tali sottomissioni \nnon furono ferme sino a che i Senesi non ebbero per loro \nla fortuna amica tanto da potere allontanare dalla Val \nd'Orcia e dalla Chiane della Toscana attuale i Perugini e \ngli Orvietani. Quindi non s'ingannava il padre della nostra \nstoria, Giovanni Villani, quando avvisava, all'anno 1289, \nche un numeroso corteggio di Fiorentini accompagnò \nCarlo II di Angiò sino al di là della Bricola, sul confine \ndel contado di Siena con quello di Orvieto. – Dopo la \nvittoria di Montaperto i Senesi avevano già esteso la \ngiurisdizione al di là dell'antico contado: e fu nella chiesa \ndi S. Pellegrino di Bricola, dove, nel 22 agosto 1262, \nsanzionavano una convenzione i Visconti di Campiglia e \ndi S. Casciano de’Bagni costretti a dichiararsi soggetti al \ndominio di Siena. – Vedere CAMPIGLIA D'ORCIA. \nSe si considera l'aspetto fisico di questo territorio situato \ntra i terreni vulcanici sopra Radicofani e il Monte Amiata \ne le marne terziarie marine, da cui sono coperte le valli \nsuperiori dell'Ombrone, dell'Asso e dell'Orcia, si vedrà \nche esso, dal lato dei poggi che sono a ostro scirocco e a \nponente della comunità, appartiene generalmente a una \ncalcarea argilloso-magnesiaca, stratiforme, di tinta ora \nturchina cupa, e ora rossa pallida che va sino al colore \nvinaccia con frequenti vene e filoni di candidissimo spato \ncalcare. \nTale segnatamente è l'esterna carcassa dei poggi della \nRocca e di Castiglion d'Orcia dal lato settentrionale, \nmentre nell'opposta parete, sotto cui scorre il torrente \nOnzola, si affaccia  framezzo alla calcarea summentovata, \nuna roccia serpentinosa di un colore verde giallognolo, la \nquale va a confondersi, dal lato di levante, sotto gli strati \ndi macigno e di alberese che formano la base del Montamiata, nel mentre che alla parte settentrionale la \nstessa roccia resta sepolta nella marna cerulea che forma \nil malsano bacino, già piscina palustre dell'Orcia. \nAl contatto della due varietà di terreno (serpentinoso e \ncalcareo) scaturiscono piccole polle di acqua minerale \ncarica di sale marino. \nI  maggiori prodotti di suolo di questo territorio sono le \ngranaglie, il bestiame minuto e i boschi. Scarseggia di \nalberi da frutto dalla parte settentrionale e occidentale, ma \nne possiede e ognora si aumenta la coltivazione dell'ulivo \ne della vite negli opposti lati. \nI poggi fra il Vivo e Castiglion d'Orcia sono in gran parte \npascoli o boschi di lecci, di querciuoli e di macchia bassa, \ndove allignano numerose lepri, starne e pernici. \nContuttocchè in generale l'indole del suolo sia sterile, i \nsuoi prodotti sogliono corrispondere alle cure del \ncoltivatore. Le carni di agnello e i caci riescono squisiti al \npari di quelli delle crete senesi. \nFra le industrie manifatturiere non resta che la cartiera, \nstata eretta dai conti Cervini nel villaggio del Vivo \ninsieme con una ferriera e ramiera, attualmente inoperose. \nCon il regolamento economico del 2 giugno 1777 la \nComunità di Castiglion d'Orcia fu formata dal territorio \ndelle due precedenti Comunità di Castiglione e di Rocca \nd'Orcia con più 9 comunelli, cioè, 1. Briccole; 2. Poggio \nTracerchi; 3. Geta; 4. Rimbecca; 5. Poggio d'Orcia; 6. \nElmo e Vivo; 7. Ripa d'Orcia; 8. Ripa al Cotone; 9. \nSpedaletto d'Orcia. Questi due ultimi luoghi attualmente \ndipendono dalle limitrofe Comunità. \nQuesta di Castiglion d'Orcia mantiene un chirurgo e un \nmaestro di scuola, i quali risiedono nel capoluogo. \nA tenore della legge del 2 gennajo 1774, per il nuovo \ncompartimento dei tribunali di giustizia della provincia \nsuperiore dello stato di Siena, fu confermato a Castiglion \nd'Orcia un potestà sotto la giurisdizione criminale del \nVicario Regio di Montalcino, sino a che la residenza del \ngiudice fu traslocata nell'exfeudo di San Quirico, dov'è \nattualmente la cancelleria di Castiglion d'Orcia; mentre \nper il criminale e per gli atti di governo questa Comunità \ndipende dal Vicario Regio di Montalcino, dove trovasi \nl'ufizio dell'esazione del Registro e l'ingegnere di \nCircondario. La conservazione delle Ipoteche è in \nMontepulciano; la Ruota in Siena \n \nPOPOLAZIONE della Comunità di CASTIGLION \nd’ORCIA a tre epoche diverse \n \n- nome del luogo: CASTIGLION d’ORCIA con la cura di \ncampagna, titolo della chiesa: S. Stefano (Pieve) e \nMadonna della Querce (Capp. Cur.), diocesi alla quale \nspetta: Montalcino (già Pienza e prima Chiusi), abitanti \nnel 1640: n° 1038, abitanti nel 1745: n° 582, abitanti  nel \n1833: n° 844 \n- nome del luogo: Ripa d’Orcia, titolo della chiesa: S. \nMaria della Neve (Pieve), diocesi alla quale spetta: \nMontalcino (già Chiusi), abitanti nel 1640: n° 151, \nabitanti nel 1745: n° 117, abitanti nel 1833: n° 165 \n- nome del luogo: Rocca d’Orcia, titolo della chiesa: S. \nSimone (Pieve), diocesi alla quale spetta: Montalcino (già \nPienza e prima Chiusi), abitanti nel 1640: n°467, abitanti \nnel 1745: n° 322, abitanti nel 1833: n° 446 \n- nome del luogo: *Vivo, titolo della chiesa: S. Marcello \n\n(Pieve), diocesi alla quale spetta: Montalcino (già Pienza \ne prima Chiusi), abitanti nel 1640: n° 180, abitanti nel \n1745: n° 125, abitanti  nel 1833: n° 173 \n \nFrazione di popolazioni provenienti da altre Comunità \n \n- nome del luogo: Castelvecchio per le Briccole, la \nRimbecca e Geta, titolo della chiesa: S. Eustachio (Pieve), \ncomunità donde deriva: Radicofani, abitanti nel 1640: n° \n93, abitanti nel 1745: n° ignota, abitanti nel 1833: n° 83 \n- nome del luogo: Spedaletto d’Orcia, titolo della chiesa: \nS. Niccolò (Pieve), comunità donde deriva: Pienza, \nabitanti nel 1640: n° 160, abitanti nel 1745: n° 68, \nabitanti nel 1833: n° 154 \n \n- totale abitanti  anno 1640: n° 2089 \n- totale abitanti  anno 1745: n° 1214 \n- totale abitanti  anno 1833: n° 1865 \n \n*  N.B. La maggior parte della popolazione del Vivo \nappartiene alla Comunità dell’Abbadia S. Salvadore. – \nVedere ABBADIA S. SALVADORE, Comunità",
    "original_title": "CASTIGLION D'ORCIA",
    "byte_offset": 2699085
  },
  {
    "context": "nella Valle dell’Arno superiore. ",
    "title": "CASTIGLION de’PAZZI",
    "body": "– Vedere CASTIGLION FIBOCCHI.",
    "original_title": "CASTIGLION de’PAZZI",
    "byte_offset": 2715794
  },
  {
    "context": "nel litorale di Grosseto.",
    "title": "CASTIGLION DELLA PESCAJA",
    "body": "Castello con sottostante borgo e piccola \ndarsena, capoluogo di una nuova Comunità e di Vicariato \nRegio con pieve (S. Giovanni Battista) nella Diocesi e \nCompartimento di Grosseto. \nIl castello o rocca di Castiglione è situato a 120 braccia \nsopra il livello del mare, sulla cima di un colle scosceso \ndal lato del littorale, nel cui fianco settentrionale trovasi il \nfabbricato del vecchio paese, mentre alla sua base \norientale giace il nuovo borgo lungo l'emissario del \npadule di Castiglione, che termina in un piccolo molo \nprotratto nel mare. \nTrovasi nel grado 28° 32’ 5” di longitudine e 42° 46’ di \nlatitudine 12 miglia toscane a ponente di Grosseto , 30 a \nscirocco-levante di Piombino e 25 miglia toscane a ostro \ndi Massa Marittima. \nNon si ha notizia di Castiglione prima del secolo IX, \nabbenchè la sua posizione, la scoperta di alcuni cimeli e \ngli avanzi di un antico acquidotto rendano assai probabile \nl'esistenza costà sino dai tempi romani di un castello il cui \nnome potè verosimilmente essere comune a quello della \ncontigua laguna e fiumana di Prelio, o Prile appellata \nprima che si dicesse della Pescaja. \nComunque sia la più vetusta memoria superstite del \npadule chiamato della Pescaja reputo esser quella \nregistrata in un privilegio concesso dall'imperatore \nLodovico Pio, nell'anno 815, o piuttosto (ERRATA: 833) \n830, alla badia di S. Antimo in Val d'Orcia, cui assegnò in \nfeudo porzione del padule con il poggio di Castiglione \ndella Pescaja e luoghi limitrofi sino alla valla dell'Ampio; \nfra i quali possessi è credibile che fosse compresa la pieve \ndi Castiglione. Avvegnachè Arrigo III , nel 1051, \nconfermava alla badia medesima il padronato della chiesa \ndi S. Giovanni in Piscaria, vale a dire, della parrocchiale di Castiglione. \nApparisce pertanto da ciò, che la Pescaja  di Castiglione \nesisteva molti secoli innanzi che la Repubblica senese \nfacesse costruire, attraverso alla così detta Fiumara  del \npadule attuale, una Pescaja , della quale, al dire del \nXimenes, Castiglione ricevè lo specifico suo nome. \nCe lo dimostra senza equivoco un placito pronunziato nel \n1163 da Rainaldo arcivescovo di Magonza legato \nimperiale in Toscana a favore dei monaci di S. Antimo \nper aver essi reclamato contro i longobardi di Buriano il \npossesso del padule della Pescaja . \nSe a questo Castiglione si vuole applicare uno istrumento \ndel 18 aprile 973, col quale il marchese Lamberto figlio \ndel fu marchese Ildebrando alienò ai monaci del \nMontamiata per diecimila lire 45 corti, fra le quali quella \nche possedeva in Campagnatico, in Buriano, in Grosseto, \nin Alma e in Castiglione, converrebbe fare rimontare al \nsecolo X la prima notizia di questo castello. \nAnche i registri Vaticani rammentano Buriano e \nCastiglion della Pescaja fra i luoghi del contado \nRosellano tributari della Sede Apostolica, come quelli che \ndipendevano dalla badia di S. Antimo, immediatamente \nsoggetta alla Santa Sede. – Vedere BURIANO. \nIn seguito, nei distretti di Buriano, della vicina Badiola al \nFango e di Castiglion della Pescaja, acquistò dominio la \nRepubblica Pisana, che sino alla fiumara di Castiglione un \ndì estendeva la sua civile giurisdizione. \nTanto è vero che le cronache di Pisa, all'anno 1290, \nriportano che i Pisani andarono a oste al palazzo di \nGrosseto, situato sulla foce della steccaja per due tiri \nd'arco distante da Castiglione. \nIl quale aneddoto prova che sino da quella età il distretto \ncomunitativo di Grosseto arrivava, siccome oggi arriva, \npresso al nuovo ponte della cateratte che attraversa \nl'emissario del padule, poco innanzi di entrare in \nCastiglione. \nLa Repubblica pis ana continuò a dominare in questo \npaese sino al 1404, anno in cui i Castiglionesi si dettero \nspontanei alla Signoria di Firenze; che mantenne costà \nuna compagnia di armati, la quale, non ostante la \nribellione dei Castiglionesi, nel 1431, conservò alla \nRepubblica fiorentina il possesso del sovrastante \nfortilizio. \nSennonchè, nel 1447, dopo qualche giorno di assedio essa \ndovè aprire le porte all'esercito comandato da Alfonso rè \ndi Napoli, per di cui conto vi stette un presidio sino a che, \nnel 1460, quel rè fece consegnare Castiglione e l'isola del \nGiglio al legato del pontefice Pio II, il quale regalò l'uno e \nl'altro paese con libero dominio al nipote Antonio \nPiccolomini d'Aragona, che poco appresso cedè al fratello \nAndrea e suoi discendenti. Ne era signore un Piccolomini \nduca d'Amalfi, quando Cosimo I, (ERRATA : nel 1554) nel \n1558, acquistò in compra per 30000 lire l'isola del Giglio \ne Castiglione della Pescaja, tolti entrambi ai Francesi dai \nsoldati Spagnuoli, che cederono le due piazze alle milizie \nMedicee. \nL'occupazione di Castiglione fatta dal duca di Firenze \npose in costernazione il governatore di Siena luogotenente \ndel re di Francia, il quale d'allora in poi pensò di mutar \ncontegno con Cosimo, cui offrì di devenire a un formale \ntrattato di tregua con la promessa eziandio di ben vicinare \ncon il distretto di Castiglione di Pescaja. \n\nNon corse molto tempo che Cosimo I divenuto signore \nassoluto dello Stato senese rilasciò, come in feudo, a \nEleonora di Toledo sua consorte Castiglione della Pescaja \ncon tutto il padule. Dato quest'ultimo in affitto dalla \nnuova padrona, gli accollatarj cercarono tutte le vie di \naccrescere il privato profitto della pesca senza valutare il \ndanno dell'universale. – Vedere PADULE di \nCASTIGLIONE della PESCAJA. \nIl granduca Ferdinando I con l'intenzione di riparare ai \nperniciosi danni che apportava ai Castiglionesi il ritardato \nscolo di tutte le acque della pianura di Grosseto, per il \nrialzamento fatto alla pescaja , (la quale in origine fu \ncostruita per l'uso della molina) ne ordinò la distruzione. \nVero è altresì che i fittuari della pesca del padule \ntrovarono modo di eludere la volontà del principe, \nsiccome due secoli dopo restarono quasi paralizzate le \nbenefiche operazioni comandate dal Rigeneratore della \nToscana Leopoldo I. – Da questo sovrano Castiglione \nebbe tra gli altri doni quello di acque salubri e perenni, \nportate per acquedotto da una distanza di cinque miglia \nsino alle porte del castello. \nMa l'opera che diede impulso, e fu l'aurora del giorno per \ntanti secoli dagli abitanti di Castiglione e delle Grossetane \nMaremme desiderato, fu quella invocata dalla \nmunificenza di Leopoldo II felicemente regnante, allorchè \nvisto il prospero successo delle cateratte mobili costruite \nnel 1826 sulla fiumara di Castiglione col fine di impedire \nla malefica promiscuità delle acque salse con le palustri, \nsegnò nel novembre 1828 il memorando decreto del \nbonificamento della Grossetana Maremma. – Vedere  \nGROSSETO. \nComunità di Castiglione della Pescaja. – Questa \nComunità fu eretta con la notificazione del 1832, \nstaccando da quella di Grosseto il popolo e territorio del \ncapoluogo, i distretti parrocchiali di Tirli e di Colonna \ndella Comunità di Gavorrano a cui fu unita la soppressa \nComunità di Scarlino meno il territorio di Buriano \naggrgato a Castiglion della  Pescaja. \nHa una superficie territoriale di 60147 quadrati, 869 dei \nquali sono occupati da strade, da letti di torrenti e di fossi, \nsenza valutare il padule di Buriano che è un'appendice a \nquello di Castiglion della Pescaja, il quale, mercè le \ngrandiose operazioni idrauliche ordinate da Augusto \nregnante, nel breve giro di tre anni è stato quasi \nintieramente bonificato. \nNell'anno 1833 stavano nella superficie suindicata 1473 \nabitanti a ragione di 20 individui per ogni miglio quadrato \ndi suolo imponibile. \nIl capoluogo è situato sull'estrema punta australe del \nterritorio, tre tiri d'arco lontano dal territorio comunitativo \ndi Grosseto, siccome lo era all'epoca che vi dominavano i \nPisani nei secoli XIII e XIV. \nConfina con tre comunità. Dal lato di scirocco con quella \ndi Grosseto, a partire dal lido del mare sulla ripa sinistra \ndella Fiumara  sino oltrepassato lo sbocco del fosso \nNavigante; dopo il quale passa sulla destra sponda \ndell'emissario del padule di Castiglione, la cui gronda \noccidentale costeggia quasi in linea parallela al fosso della \nStrossa ; e di là rasentando per due miglia le colmate \npaduline di Buriano va incontro al torrente Sovata dove \ntrova la Comunità di Roccastrada. Con quest'ultima \nfronteggia dal lato di levante mediante il torrente preaccennato, contro la di cui corrente cammina verso il \nmonte, sino alla  Badia vecchia di Sestigna. Costà \nvoltando faccia a settentrione abbandona alla destra del \nSovata  la Comunità di Roccastrada, e trova quella di \nGavorrano. \nCon quest'ultima, piegando tosto da settentrione a \nmaestro, entra nel torrente Rigo, col quale scorre tra i \npoggi che stanno fra Tirli e Caldana a che separano il \nbacino di Grosseto, ossia la valle inferiore dell'Ombrone, \ndalla Maremma Massetana. Giunta alle sorgenti \ndell'Alma, per la stessa fiumana le anzidetta Comunità \ncamminano di conserva verso il mare che trovano alla \nbocca dell'Alma. Da questo punto volgendo la fronte a \nponente si dirige lungo il littorale fra il promontorio e gli \ncogli della Troja; e di là piegando da ponente a ostro-\nlibeccio sino alla Fiumara di Castiglione, il territorio di \nquesta Comunità percorre per dieci miglia il lembo del \nMediterraneo. \nSe voglia eccettuarsi la limitata pianura che ha questa \nComunità dal lato di levante verso la gronda occidentale \ndel padule omonimo, e un poco più estesa della parte di \nponente intorno ai piccoli paludetti di Pian d'Alma , di \nGualdo e di Pian di Rocca, la maggior parte del suo \nterritorio può dirsi coperta da poggi elevati o da umili \ncolline, nella cui ossatura predomina il macigno o \narenaria micacea. – Della qual roccia è formato il \npromontorio su cui risiede Castiglione, e generalmente \ntutto lo sperone che scende fino a costà dai monti \nsuperiori di Tirli, e dal diruto convento o eremo di S. \nGuglielmo, alternando fra loro i strati di macigno micaceo \ncon quelli di schisto marnoso e più di rado con la calcarea \ncompatta (alberese), la quale si affaccia in forma di rupe \nalla punta delle Rocchette, fra il promontorio della Troja e \nla fiumara di Castiglione. \nFra i maggiori corsi d'acqua che passano per questo \nterritorio vi è, a ponente il fiumicello Alma; a levante il \nSovata , e a settentrione il Rigo. Il Sovata  fu nuovamente \narginato, e al Rigo fu aperto un nuovo letto. \nFra le strade rotabili, oltre quella grandiosa che viene da \nGrosseto, avvi l'antica Aurelia che prosegue lungo il \nlittorale sino al Pian di Rocca , dove cavalca i poggi che \nfiancheggiano la vallecola di Alma. \nIn mezzo a tanta spopolazione è facile prevedere una \ngrande scarsità di coltivazione in cotanto vasto paese, \ndove i cignali, i lupi, le faine, le volpi e altri dannosi \nquadrupedi signoreggiano in mezzo a impenetrabili \nmacchie di cerri, lecci, di sughere, ornielli, albatri, scope, \nsondri, marruche, olivastri e viti salvatiche. \nTali sono le piante principali, da cui è rivestita la parte \nmontuosa, mentre lungo il littorale esiste tuttora fra gli \nolezzanti mirti, mentastri, ginepri e ramerini una pineta, \nche sino dai tempi romani ornava il lido del mare \ninferiore, siccome tuttora altra consimile fa corona al \nmere superiore nella provincia Ravennate. \nQuindi è che il prodotto dei boschi, sia per fide di pascoli, \nsia per doghe di sughere, sia per cenere di potassa, sia per \nlegname da costruzione o per carbone, costituisce la \nmassima risorsa territoriale di questo suolo; una piccola \nparte del quale nelle vicinanze di Castiglione è piantato a \nviti con qualche oliveto e altri pochi alberi da frutto fra i \ncampi di semente e gli ortaggi. \nNon piccolo mezzo di risorsa traggono i Castiglionesi \ndallo scalo che offre il canale della Pescaja ai piccoli \nbastimenti pescherecci o a quelli che vi si riparano in \ntempo di traversie: mentre molti altri si dirigono costà per \ncaricare le granaglie, il legname, il carbone, le ceneri di \npotassa ed altri generi, o per recare all'estero quelli che \nmancano alle popolazioni della Maremma Grossetana. \nSono compresi nel territorio di questa Comunità i castelli \ndi Buriano, di Colonna e di Tirli, le vestige di Castel \nMaus in Alma di Poggio, e quelle di Alma nel piano \nomonimo presso il promontorio della Troja. – Vedere  \nALMA. Fra gli antichi monasteri di questo stesso \nterritorio, sono da rammentarsi, la badia di S. Bartolomeo \ndi Sestigna, detto oggi la Badia vecchia di Colonna e \nl'eremo del diruto convento di S. Guglielmo, noto una \nvolta sotto la denominazione di Stabbio di Rodi. – Vedere \nBADIA di AEATIGNA, e EREMO di S. GUGLIELMO. \nIn Castiglion della Pescaja risiede un Vicario Regio che \nestende la giurisdizione criminale anche nelle potesterie \ndi Gavorrano, e di Giuncarico, dipendente per buon \ngoverno e per esecuzione immobiliare dal Commissario \nRegio di Grosseto, dove è la sua Ruota civile e criminale, \nl'ufizio dell'opere idrauliche, quello dell'esazione del \nRegistro e la conservazione dell'Ipoteche. \n \nPOPOLAZIONE della Comunità di CASTIGLION della \nPESCAJA a due epoche diverse (1) \n \n- nome del luogo: Buriano, titolo della chiesa: S. Maria \nAssunta (Pieve), abitanti  nel 1745: n° ignota, abitanti nel \n1833: n° 332 \n- nome del luogo: CASTIGLION della PESCAJA, titolo \ndella chiesa: S. Giovanni Battista (Pieve), abitanti nel \n1745: n° 194, abitanti  nel 1833: n° 495 \n- nome del luogo: Colonna, titolo della chiesa: SS. \nSimone e Giuda (Pieve), abitanti  nel 1745: n° 130, \nabitanti nel 1833: n° 283 \n- nome del luogo: Tirli, titolo della chiesa: S. Andrea \n(Pieve), abitanti nel 1745: n° 315, abitanti nel 1833: n° \n- totale abitanti  nel 1745: n° 639 \n- totale abitanti  nel 1833: n° 1473 \n \n(1). La statistica della popolazione della Comunità di \nCastiglion della Pescaja all’epoca del 1640, quand’era \nfeudo, meno Colonna, non è da noi conosciuta; siccome \nmanca quella di Buriano all’anno 1745, che apparteneva \nallora al principe di Piombino.",
    "original_title": "CASTIGLION DELLA PESCAJA",
    "byte_offset": 2715889
  },
  {
    "context": "in Val d'Elsa.",
    "title": "CASTIGLION DI POGGIBONSI",
    "body": "Casale presso un'antica torre chiamata la Rocchetta con \nparrocchia (S. Maria Maddalena, già S. Michele con S. \nTommaso alla Rocchetta) nella Comunità Giurisdizione e \ncirca 3 miglia toscane a ostro di Poggibonsi, Diocesi di \nColle, già di Volterra, Compartimento di Siena, da cui è \n14 miglia toscane a maestro. \nTrovasi sulla ripa sinistra dell'Elsa presso l'antico confine \ndella diocesi di Firenze e di Volterra. Avvegnachè \nCastiglione appartiene in parte alla Comunità di \nPoggibonsi, dal cui piviere dipendeva l'antica chiesa di S. \nMichele a Castiglione, che fu manuale della badia di \nMarturi sino da quando il gran conte Ugo le assegnò beni in Castiglione (anno 998). Dal medesimo dinasta sembra \nche il dominio di Castiglione passasse nei conti Guidi, ai \nquali in seguito venne confermato con privilegi imperiali \nda Arrigo VI e da Federigo II. \nDicesi tuttora la Rocchetta la torre prossima alla \nparrocchiale di Castiglione, la quale, convertita in un \npalazzo di campagna, diede il nome ad una tenuta della \nfamiglia dei Tolomei di Siena, venduta nel 1383 \nall'inglese condottiere di masnade Giovanni Augusto. \n(MANNI, Sigilli) \nLa parrocchia di S. Maria Maddalena a Castiglione, o \nCastiglioni , conta 128 abitanti.",
    "original_title": "CASTIGLION DI POGGIBONSI",
    "byte_offset": 2729999
  },
  {
    "context": "nel Val d’Arno inferiore. ",
    "title": "CASTIGLION di SANMINIATO",
    "body": "– Vedere CASTELLUCCIO di SANMINIATO.",
    "original_title": "CASTIGLION di SANMINIATO",
    "byte_offset": 2731294
  },
  {
    "context": "in Val di Magra. ",
    "title": "CASTIGLION DEL TERZIERE",
    "body": "Castello stato feudo dei Malaspina, poi capoluogo di \ngiurisdizione e di comunità, attualmente compreso in \nquella di Bagnone da cui è circa 2 miglia toscane a ostro, \nnella stessa giurisdizione, Diocesi di Pontremoli, già di \nLuni-Sarzana, Compartimento di Pisa. \nÈ situato sopra una collina alla sinistra del fiume Magra, \nfra i torrenti Bagnone e Civiglia, nell'ultimo dei quali \ninfluisce il fosso Ghiara che scende da Castiglion del \nTerziere, mentre esso accoglie per via quelli di Pozzo  a di \nCosta. \nL'origine di questo Castiglione è ignota; nè si trovano di \nesso memorie prima del secolo XIII; meno che non fosse \nquel Casteulum della Lunigiana che Arrigo IV, con \nprivilegio dato nel 1077, confermò ai marchesi Estensi, a \nche io ho preferito di applicare piuttosto all'exfeudo di \nCastevoli sull'opposta ripa della Magra. – Vedere \nCASTEVOLI. \nCastiglione del Terziere dopo la cessione fatta dagli \nEstensi (1202) ai marchesi Malaspina, toccò nella divise \ndel 1275 al ramo di Filattiera, un di cui discendente, \nFranceschino detto il Soldato, figlio del Niccolò \nMarchesotto, nella suddivisione del 1351, divenne autore \ndei marchesi di Castiglione del Terziere, dei villaggi di \nCorvarola, di Merizzo, di Casciolana, e di altre ville \nannesse. \nMancato Franceschino, nel 1396, Bernabò di lui figlio ed \nerede, nel 1410, si pose sotto l'accomandigia della \nRepubblica fiorentina, con la quale, nel 1415, strinse \nalleanza unitamente ai suoi consorti. Signoreggiava in \nCastiglione del Terziere il marchese Franceschino \ngiuniore nato da Bernabò, quando, nel 1451, i popoli di \nCastiglione, di Corvarola e di Casciolana ribellaronsi a lui \ne dettersi alla Signoria di Firenze, che gli accettò per \ndistrettuali, inviando costà un giusdicente, al cui tribunale \nventi anni dopo fu aggregato Bagnone, e un secolo più \ntardi la Rocca Sigillina coi loro distretti; per modo che di \nques ti tre feudi imperiali fu formato un capitanato di \ngiustizia col titolo di Castiglione del Terziere. Cessò \nquesto dopo la legge del 30 settembre 1772 \nsull'organizzazione dei tribunali di giustizia del \nGranducato, la quale istituì il vicariato Regio di Bagnone \nin luogo dell'antico capitanato di Castiglion del Terziere, \nmentre col regolamento speciale del 24 febbrajo del 1777, \n\nfu riunita alla Comunità di Bagnone quella di Castiglione \ncon il suo distretto e villaggi, cioè Corvarola, Casciolana, \nMerizzo, ec. – Vedere BAGNONE, Comunità. \nLa parrocchia di S. Leonardo a Castiglione del Terziere \nconta 277 abitanti.",
    "original_title": "CASTIGLION DEL TERZIERE",
    "byte_offset": 2731392
  },
  {
    "context": "nella Valle del Serchio, altrimenti detto CASTIGLIONE dei LUCCHESI, oggi CASTIGLIONCELLO sul SERCHIO. ",
    "title": "CASTIGLION di VERSILIA",
    "body": "Se io non m'inganno a partito, credo che a questa località \ndebba applicarsi quel Castiglione in Selva Regia che i \nLucchesi edificarono nell'anno 1223 contemporaneamente \nal castello di Rotajo  situato nei poggi fra Pietrasanta e \nCamajore. Il qual terreno della Selva Regia insieme col \npoggio di Filettole fu donato dalla contessa Matilde a \nRaimondo del Poggio, dai di cui nipoti, nell'anno 1194 fu \nvenduto al Comune di Lucca. –  Contuttociò al Castiglione \ndi Versilia sembra che tornasse in potere di quei nobili, \nnel 1265, per dedizione dei terrazzani. \nRiferisce precisamente al Castiglione di Versilia un \nistrumento del 13 settembre 1251, per cui donna Matilde \ndel fu Paganello vendè per lire 4000 la metà dei beni che \npossedeva in Castello Aghinolfo, in Montignoso, in \nVallecchia, a Sala e in Castiglione di Versilia a Ugolino \ndel fu Mezzolombardi di Truffa da Castello Aghinolfo, e \nai fratelli Bernardino e Vinciguerra figli del fu Veltro, \nsignori di Montignoso. (MEMOR. LUCCH. T. III) – \nVedere CASTIGLION de'LUCCHESI.",
    "original_title": "CASTIGLION di VERSILIA",
    "byte_offset": 2733984
  },
  {
    "context": "in Val di Lamone.",
    "title": "CASTIGLIONE",
    "body": "Castellare che ebbe i \npropri dinasti nei nobili di Susinara, fra i quali la storia ci \nricorda, all'anno 1258, due fratelli (Pietro e Bonifazio di \nPagano) obbligati a consegnare per sicurtà ai Fiorentini, \nfra gli altri loro castelli, Castiglione in Val di Lamone, \ndove quei conti rurali dovevano ogni anno condurre cento \nmoggia di grano di Romagna per conto della Repubblica. \nDa questo fatto si arguisce che Castiglione di Val di \nLamone essere doveva sulla strada che passa per uno dei \nvarchi dell'Appennino del Mugello; ed è forse quella \nstessa via, per la quale passò la gran compagnia condotta \ndal famoso conte di Lando, nell'estate del 1358 \naccampandosi fra Castiglione e Biforco, innanzi di \navviarsi per il giogo di Belforte in Mugello. – Vedere  \nBIFORCO di MARRADI e BELFORTE di MUGELLO.",
    "original_title": "CASTIGLIONE",
    "byte_offset": 2667625
  },
  {
    "context": "in Val di Sieve.",
    "title": "CASTIGLIONE o CASTIGLIONI DELLA RUFINA",
    "body": "Casale cui fu dato il nome di castello con \npieve antica (S. Stefano) nella Comunità e 6 miglia \ntoscane a settentrione di Pelago, Giurisdizione di \nPontassieve, Diocesi di Fiesole, Compartimento di \nFirenze. \nRisiede su di una collina alla destra del torrente Rufina, \ncirca un miglio a grecale di questa borgata e della strada \nRegia che per Dicomano guida in Romagna. \nEra dei vescovi Fiesolani sino da quando il pontefice \nPasquale II, con breve dato nel Laterano li 15 marzo \n1103, confermava loro fra le altre cose la pieve di S. \nStefano con la corte di Castiglione, quella di Turricchi, \nuna parte di Monte Bonello e del castel di Rufina. La quale concessione fu rinnovata nell'anno 1134 dal \npontefice Innocenzo II, che ampliò il diritto ai vescovi \nFiesolani per tutto il castello della Rufina e quello di \nMonte Bonello. \nInfatti nel 1232 gli uomini di Castiglione prestarono \ngiuramento di sudditanza, e nel 1233 facevano il simile \nquelli di Monte Bonello, nelle mani dell'Ildebrando \nvescovo di Fiesole; il quale prelato, nel 1243, eleggeva \nper suo visconte o castaldo del castello di Monte Bonello \nuno della famiglia Ruoti di detto luogo. \nNuovo atto di sudditanza fecero i Castiglionesi e gli \nabitanti di Monte Bonello nell'anno 1282, e di nuovo nel \n1290 unitamente ad altre popolazioni di Val di Sieve, fra \nle quali quelle di S. Giusto a Agna, della Rufina e di \nTurrichi. (AMMIR. Dei Vesc. di Fiesole) \nLa pieve di S. Stefano a Castiglioni conta 274 abitanti.",
    "original_title": "CASTIGLIONE o CASTIGLIONI DELLA RUFINA",
    "byte_offset": 2736012
  },
  {
    "context": "(Castellio de filiis Bocchi) nel Val d'Arno aretino.",
    "title": "CASTIGLION FIBOCCHI",
    "body": "Piccolo villaggio capoluogo di una \nComunità denominata i Due comuni distrettuali di \nLaterina, con pieve (S. Pietro di Piazzano in S. Ilario di \nCastiglion Fibocchi), Giurisdizione e 10 miglia toscane a \nlevante di Montevarchi, Diocesi e Compartimento di \nArezzo. \nÈ situato alla base meridionale del monte, sul cui dorso \nrisiede il castello di Talla, nell'ultima propaggine \ndell'Appennino che da Pratomagno si distende verso il \npiano di Arezzo sino alla gola dell'Imbuto; nel grado 29° \n25’ di longitudine e 43° 32’ di latitudine; 7 miglia toscane \na maestro di Arezzo, 2 miglia a ponente-libeccio di \nCapolona, e 3 miglia toscane a levante grecale di \nLaterina. \nQuesto Castiglione sino dal secolo XII fu ceduto in feudo \ndai conti Guidi ai Pazzi magnati del Valdarno superiore; \nstante che l'imperatore Arrigo VI, nel 1191, e FederigoII, \nnel 1220, confermarono Castiglione del Val d'Arno ai \nfigli di Ottaviano Pazzi, forse di quello sopracchiamato \nBocco, per cui fu distinto dagli altri Castiglioni, dicendosi \nde'Figli di Bocco , e poi per contrazione de'Fibocchi. \nUn placito di Cristiano arcicancelliere dell'impero e \nvicario di Federigo I in Italia, a favore degli eremiti di \nCamaldoli, fu dato li 2 maggio 1174 in Castellione de \nfiliis Bochi. \nPoche notizie ci offre questo casale, oltre quelle comuni a \nmolti altri castellucci che in cotesta contrada possedevani \ni Pazzi e gli Ubertini di Arezzo; ne mi è noto in qual \nmodo i due popoli di Castiglion Fibocchi e di Gello  \nBiscardo, all'epoca dell'organizzazione delle Comunità \ndel Granducato potessero aver la fortuna di essere \ncontemplati in guisa da far corpo di una Comunità \nspeciale. \nSimili tenebre potranno forse diradarsi innanzi di \ngiungere agli articoli GELLO BISCA RDO a LATERINA. \nLa chiesa parrocchiale di S. Ilario a Castiglion Fibocchi, \nnel secolo XIII, era suffraganea della pieve di S. Giustino \nal Borro, riunita più tardi alla cura di S. Pietro a Piazzano, \ndove fu traslocato il fonte battesimale dell'abbandonata \nchiesa plebana di S. Quirico, posta fra Castiglion Fibocchi \ne Gello Biscardo. \nLa Comunità di Castiglion Fibocchi, più nota nelle \nAmministrazioni governative sotto il vocabolo di Due \ncomuni distrettuali di Laterina, occupa una superficie di \n7484 quadrati, dei quali 153 appartengono a corsi d'acqua \ne a strade. – Vi si trovano 708 abitanti equivalenti a 93 \nindividui per ogni miglio quadrato. \nConfina con 6 comunità; a ostro con quella di Laterina, a \npartire dalla ripa sinistra del torrente Lorenaccio, di dove \nper termini artificiali arriva alla strada provinciale, \nmediante la quale confina con la Comunità di Arezzo sino \nalla riva pedonale di Montagnoli . Costà voltando la fronte \nda ostro a levante camminano di conserva le due \nComunità sino alle scaturigini del borro dei Fossati, dove \nsubentra la Comunità di Capolona. Con quest'ultima \nfronteggia dal lato di levante grecale salendo la costa del \nmonte, presso al cui crine incontra la Comunità di Talla. \nAl giogo della casa del vento volta dopo breve corso il \ncammino da grecale a maestrale avendo di faccia la \nComunità di Loro; con la quale riscende nel Lorenaccio \nsino alla strada dei Sette ponti. Costà trova la Comunità di \nTerranuova e con essa prosegue la corrente del \nLorenaccio, che poco appresso abbandona per passare alla \nsinistra dello stesso torrente dove ritrova la Comunità di \nArezzo. \nFra le strade rotabili, che attraversano questo territorio, si \nconta quella provinciale di Sette ponti ; dalla quale si \ndiramano due tronchi per condurre a Castiglion Fibocchi. \nTutte le altre vie comunitative sono pedonali. \nLa strada comunitativa che staccasi dalla provinciale per \nsalire il poggio passando dalla pieve di S. Quirico a Gello \nBiscardo, e di là varcando nel Casentino per Talla, porta il \nnome di Montagnoli, io dubito, da un'antica chiesa con \nospizio o romitorio intitolato a S. Agnolo in Terraglia. \nIl più grosso torrente che attraversa il territorio di questa \nComunità è il Bregna. Esso scaturisce presso \nLucignanello , dalla costa del monte che divide il \nCasentino dal piano di Arezzo; accoglie per via il rio di \nTignana , innanzi di bagnare le mura di Castiglion \nFibocchi: mentre appena uscito dal suo territorio riceve il \nborro del Romitorio o di Carpineto, passando a piè del \ncolle su cui risiede la grandiosa villa di Monsoglio, sotto \nla quale si unisce ad esso il rio di Riganzi; di là lambisce \nla base orientale della collinetta, su cui esistono gli avanzi \ndella vecchia pieve di S. Cassiano a Laterina, dopo di che \nsbocca in Arno dirimpetto al torrente Guanscione. \nLa struttura e qualità del terreno di questa pendice \nestrema di Pratomagno consiste per la maggior parte in \narenaria micacea o macigno tufaceo di color castagnolo e \nfriabile, coperto in vari luoghi da antiche ghiaie, in seno a \ncui prosperano gli olivi e le viti, che insieme coi castagni \nsono i prodotti maggiori del territorio. \nLa legge del 29 settembre 1774, che decretò la \nformazione di questa Comunità, composta dei due antichi \ncomuni, Castiglion Fibocchi  e Gello Biscardo, dichiarò i \nmedesimi distrettuali di Laterina , perchè addetti a quella \npotesteria. La quale posteriormente fu riunita a quella di \nMontevarchi, dipendente attualmente per gli atti di \ngoverno e per il criminale dal Commissario Regio di \nArezzo, dove trovasi la cancelleria comunitativa di \nCastiglion Fibocchi, l'ingegnere di Circondario, l'ufizio di \nesazione del Registro, la conservazione delle Ipoteche e la \nRuota. \n \nPOPOLAZIONE dei DUE COMUNI DISTRETTUALI DI LATERINA, ossia di CASTIGLION FIBOCCHI a tre \nepoche diverse \n \n- nome del luogo: CASTIGLION FIBOCCHI, titolo della \nchiesa: SS. Pietro e Ilario (Pieve), abitanti  nel 1551: n° \n454, abitanti nel 1745: n° 429, abitanti  nel 1833: n° 471 \n- nome del luogo: Gello Biscardo, titolo della chiesa: S. \nGiovanni Battista (Rettoria), abitanti  nel 1551: n° 85, \nabitanti nel 1745: n°154, abitanti  nel 1833: n° 172 \n- totale abitanti  anno 1551: n° 539 \n- totale abitanti  anno 1745: n° 583 \n \nFrazione di popolazioni provenienti da altre Comunità \n \n- nome del luogo: Borro, titolo della chiesa: S. Biagio, \ncomunità donde deriva: Loro, abitanti  nel 1833: n° 48 \n- nome del luogo: Capolona, titolo della chiesa: S. \nGiovanni, comunità donde deriva: Capolona, abitanti nel \n1833: n° 17 \n- totale abitanti : n° 65 \n \n- TOTALE abitanti  anno 1833: n° 708",
    "original_title": "CASTIGLION FIBOCCHI",
    "byte_offset": 2737569
  },
  {
    "context": "già CASTIGLION’ARETINO, e inanzi tutto semplicemente Castiglione nella Val di Chiana.",
    "title": "CASTIGLION FIORENTINO",
    "body": "Terra nobile, cospicua e \nquasi piccola città murata con insigne collegiata (SS. \nMichele e Giuliano) capoluogo di un'estesa Comunità, \nsede di un Vicario Regio nella Diocesi e Compartimento \ndi Arezzo. \nSiede sulla estrema pendice di un contrafforte che scende \nverso maestrale dall'Alta di S. Egidio alla base dei poggi \nche separano la valle Tiberina da quella della Chiana, fra \nCortona e Arezzo, a cavaliere della strada Regia postale \nche guida a Perugia. \nTrovasi fra il grado 29° 35’ di longitudine e il grado 43° \n20’ 8” latitudine, 9 miglia toscane a ostro di Arezzo, 6 \nmiglia a settentrione-grecale di Montepulciano, e 24 \nmiglia a settentrione della città di Chiusi. \nNon ripeterò l'opinione di alcuni scrittori che fanno di \nCastiglione Aretino l'Arretium Fidens, o il paese popolato \ndagli Aretini proscritti al tempo della guerra Sillana, \nmentre altri attribuiscono l'origina di questa Terra alla \ndecadenza di Cortona. Dirò solo, che le memorie \nsuperstiti, le quali ci rammentano questo luogo sotto il \nvocabolo generico di Castiglione, non sono più antiche \ndel secolo X, quando vi dominavano i marchesi della \nstirpe dei Bourbon del Monte S. Maria, antichi dinasti nel \ncontado aretino. Vi risiedeva infatti nell'ottobre del 1066 \nun individuo di questa illustre prosapia (il marchese \nRanieri del fu marchese Uguccione, alla cui moglie \nWuilla scrisse una tremenda lettera S. Pier Damiano) \nquando avvisò i suoi visconti, castellani e vassalli di avere \negli concesso in dono ai monaci di Camaldoli la chiesa e \nil colle di S. Savino nel piviere di S. Maria di Val di Chio \nnel contado aretino, nel tempo stesso che il di lui fratello \nArrigo offriva ai monaci del Sacro Eremo l'intiera sua \nporzione della chiesa di S. Savino posta nel plebato di \nChio, nel luogo detto  Colle S. Savino; istrumenti entrambi \nrogati intus castello de Castellione in comitata aretino. \n(ANNAL. CAMALD.) \n\nNel secolo XII s'incominciò ad aggiungervi il distintivo di \nAretino, poichè in un privilegio di Arrigo VI, dato in \nSiena nell'ottobre del 1191 a favore della cattedrale di \nArezzo, fra le chiese confermate a quel vescovato si \nspecifica Capellam S. Angeli in Castellione, che era \nl'antica parrochiale di Castiglione. Altronde cinque anni \ndopo (ottobre 1196) lo stesso imperatore con nuovo \ndiploma spedito da Montefiascone accordava ai vescovi \ndi Arezzo i diritti e privilegi che le furono compartiti \ndall'imperatore Arrigo II, eccettuato il castello e distretto \ndi Castiglione Aretino, che riservò all'immediata sua \nprotezione e difesa. \nSimile protezione e privilegi furono rinnovati ai \nCastiglionesi dall'imperatore Federigo II, nel luglio del \n1225, da Carlo I d'Angiò, nel 1273, da Arrigo VII, \nnell'agosto del 1311, e da Carlo IV nel maggio del 1355. \nDistinta sopra ogn'altra terra del contado aretino, \nCastiglione figurò di buon’ora nella storia, come popolo \nche reggevasi a comune e che faceva capitolazioni e \ntrattati anche nel secolo XII. \nFra le carte di questa Comunità che attualmente \nconservansi nell'Arch. Diplom. Fior. la più antica riferisce \na una convenzione del 1198, fra i consoli di Arezzo e gli \nuomini di Castiglion Aretino, suoi borghi, ville e corti di \nMammi, di Tuori e di Val di Chio; mercè la quale gli \nAretini si obbligarono a stare in pace, a difendere e a non \nprendere alcun pedaggio dai Castiglionesi, e viceversa \npromettevano questi ultimi di pagare agli Aretini un \nTestatico annuo di due soldi per focolare, ad eccezione di \nquando fossero tenuti di contribuire la stessa tassa \nall'imperatore. \nTali patti furono rinnovati sotto il 14 ottobre 1214, mentre \nera potestà di Castiglione uno dei marchesi del Monte S. \nMaria, chiamato Rigone (Arrigo). \nQuale estensione occupasse in quel tempo il distretto di \nCastiglione, quante e quali fossero le ville dipendenti \ndalla sua curia si può dedurre da un placito di Gerardo di \nArnestein legato imperiale, dati in Castiglione li 8 maggio \n1239, col quale fu stabilito che le ville di S. Antonino, \nCozzana, Noceta, S. Enea, S. Margherita, Collesecco, S. \nCristina, S. Agnese, S. Martino de Teto , Vignale, Agello, \nPolvano , S. Lorenzo , S. Stefano, Pieve di Chio, \nFontanella, Petreto, Castello di Tuoro , e le ville di \nPergognano, di S. Lucia e di Rucavo fossero tutte della \ncuria e distretto di Castiglione. (ARCH. DIPL. FIOR., \nCarte di detta Comunità) \nLa vittoria di Monteaperto accrebbe forza al partito \nGhibellino che reggeva la città di Arezzo, per modo che \ntutti i paesi del suo contado furono costretti ad aderire ai \npatti dei vincitori, che vuotarono ai Castiglionesi le \npubbliche casse, sino alla somma di lire 10000, \ntrasportandole in Arezzo sotto pretesto di aver concesso la \ncittadinanza aretina a 50 persone di Castiglione. La qual \nsomma non fu più restituita ai Castiglionesi, non ostante i \nreclami e gli ordini ripetuti di Carlo d'Angiò re di Sicilia, \nil quale, con lettere date in Firenze li 2 agosto 1273, \nordinò che si revocassero tutte le novità e istrumenti fatti \ndagli Aretini a danno dei Castiglionesi nel tempo (anno \n1267) che era Vicario Regio in toscana il conte Guido di \nMontfort. (l. c.) \nDopo la disfatta degli Aretini a Campaldino, Castiglione \naprì le porte ai Fiorentini che per qualche tempo ritennero guardato da un presidio. Nell'anno stesso il conte \nPrecivalle Fieschi di Lavagna Vicario generale \ndell'imperatore in Toscana accordò un privilegio ai \nCastiglionesi, (22 gennajo 1289) confermato loro \ndall'imperatore Arrigo VII con diploma del dì 17 agosto \n1311 spedito dal campo d'assedio avanti Brescia. (l. c.) \nDopo 15 anni i Fiorentini, nel 1303 perdettero \nCastiglione, cacciati dagli Aretini e dai Senesi alla testa \ndel loro potestà Federigo da Montefeltro. (ANNAL. \nARET.) \nNell'anno che fu eletto il vescovo di Arezzo Guido Tarlati \n(1313), Pietro di lui fratello trovasi vicario imperiale di \nCastiglione, dove signoreggiò con lo stesso titolo anche \nmancato il vescovo Guido. Durante il di lui governo i \nCastiglionesi furono costretti a firmare un atto di \nsottomissione e obbedienza alla città di Arezzo, il quale fu \nrevocato per deliberazione pubblica nel consiglio tenuto li \n3 di febbrajo 1336, in contemplazione dei danni sofferti \ndai Castiglionesi nella guerra fra i Perugini, Cortonesi e \nAretini. \nUn tale provvedimento ci richiama alla sconfitta data ai \nPerugini, li 8 giugno 1355, da Pier Saccone Tarlati, che \nuscito loro contro arditamente da Castiglion Aretino con \n500 cavalieri di sue masnade e molti pedoni, dopo aver \nmesso l'oste in fuga, cavalcò guastando per cinque giorni \nnel contado di Perugia sino a due miglia da questa città. \n(G. Villani, Cronac.) \nDopo che la Repubblica fiorentina fu al possesso della \ncittà a contado d'Arezzo (marzo 1336 st. fior.) tenne \npresidio e potestà anche a Castiglione, e quindi provvide \ncon varie deliberazioni, perchè gli Aretini e i \nCastiglionesi vivessero in reciproca pace. \nNel tempo che il duca Gualtieri era signore dello Stato \nfiorentino, il popolo di Castiglione con atto del 17 ottobre \n1342 se gli dette a vita. Ma appena sentita la rivolta e \ncacciata del tiranno da Firenze, Andrea de’Bardi e Jacopo \nde'Pulci, che erano in Castiglione per la Repubblica, \nsenza alcun contrasto venderono la Terra a Pietro Tarlati \nper 7000 fiorini; lo che fu cagione della morte di molti \nguelfi. Avvertivano di tale tradimento gli ambasciatori \nPerugini venuti a Firenze per rallegrarsi della cacciata del \nduca d'Atene, e per esibire aiuti in nome della loro città. \nInfatti, nel 1 marzo del 1344, a difesa comune fu conclusa \nun'alleanza per dieci anni fra la Repubblica di Firenze e \nquella di Perugia, per la quale i Tarlati dovettero lasciare \nla Terra di Castiglione ai soldati della lega e ai loro \nufiziali onde esser governata a parte Guelfa dai Perugini. \nVarj atti degli anni susseguenti stanno a conferma di ciò. \nTale è il lodo del 15 maggio 1347 di un giudice di Perugia \neletto in arbitro per definire una vertenza di confini fra la \nComunità di Castiglione e quella di Montecchio, ciascuna \ndelle quali pretendeva la giurisdizione sulla così detta \nvalle di Rucavo, mentre il lodo decise che spettava a \nquella di Castiglione. \nArroge a ciò una deliberazione del 12 novembre 1350, per \nla quale i priori e gonfaloniere del Comune di Perugia \ndeterminarono il salario del potestà di Castiglione, (detto \nallora Perugino) a 460 fiorini d'oro ogni sei mesi. \n(ARCH. DIPL. FIOR. l. c.) \nNel trattato di pace concluso nell'anno 1353 fra \nl'arcivescovo di Milano, i Fiorentini e i Perugini, figurò \nanche il Comune di Castiglione, come quello che nel 12 \nmaggio di detto anno per deliberazione del consiglio \ngenerale ratificò quel trattato, in cui furono presi in \ncontemplazione dal duca di Milano i ghibellini fuorusciti \ndi Castiglione. Uno dei capitoli della pace specifica la \nrestituzione della fortezza di Tuori in Val di Chio, \noccupata sino allora dai soldati di Pier Saccone e i suoi \nconsorti. \nLa diuturna soggezione di questa Terra ai Perugini fruttò \nai Castiglionesi un interdetto del vescovo aretino che fu \ntolto dal pontefice Urbano V, quando con bolla del 15 \nmaggio 1370 dichiarò Castiglione sotto la protezione \nimmediata della chiesa Romana. \nAl quale effetto Angelico Legato per la S. Sede in Italia \ninviò a Castiglione, nel gennajo del 1371, Enrico vescovo \ndi Cittanuova per riformare detta Terra. (l. c.) \nMa nell'anno stesso fra il comune di Castiglione e quello \ndi Arezzo si rinnovarono patti di amicizia e di reciprocità \ndi difesa, obbligandosi il primo ad un censo annuo di lire \n50 in denaro, e di libbre 50 di cera; censo che i \nCastiglionesi pagarono sino al 1380, epoca dell'arrivo in \nArezzo di Carlo di Durazzo alla coda di un esercito \ntedesco, cui tenne dietro quello francese del suo \navversario il duca di Angiò. Entrambi i quali, nel 1384, \nmercanteggiarono la vendita di Arezzo mettendone in \npossesso il Comune di Firenze, gli uni con la consegna \ndelle fortezze per 18000 fiorini, gli altri della città e \ncontado aretino per 45000 fiorini d'oro. \nNon corse molto da che tutti i luoghi dell'antico dominio \ndi Arezzo vennero incorporati al contado di Firenze, e il \nprimo fu Castiglione. Fu allora che questa Terra dopo \naver cambiato lo specifico di Aretino in quello di \nPerugino, si volle chiamare, come attualmente si \ndenomina, Fiorentino. \nIl primo atto pubblico, in cui trovasi l'ultima variazione è \nuna provvisione della Signoria di Firenze del 28 febbrajo \n1398. \nCon deliberazione del 21 maggio 1412 la stessa Signoria \ndecretò la diminuzione del debito dell'imposizione che \npagava la Comunità di Castiglione, in vista dei gravi \ndanni fatti alla sua campagna dall'esercito di Ladislao re \ndi Napoli che aveva occupato per più d'un anno la città di \nCortona, oltre la strage portata dalla peste sopraggiunta e \ndalla carestia nell'anno stesso 1412. \nNel 1432, di dicembre, i Reggitori della Repubblica di \nFirenze vendono per 60 fiorini d'oro al Comune di \nCastiglion Fiorentino il lago di Brolio, posto in luogo \ndenominato la selva di Castiglione, confinante con la  via \ndella Lega e con Castroncello. \nNel 1442 era potestà di Castiglion Fiorentino Luca di \nBonaccorso Pitti, uno dei più stimati e più ricchi cittadini \ndi Firenze, il fondatore del magnifico palazzo, che poi \ndivenne reggia de'Pitti. \nNel 1452 i Castiglionesi, avendo dimostrato alla Signoria \ndi Firenze i gravissimi danni sofferti nella guerra che \nallora faceva Alfonso re di Napoli alla Repubblica, la cui \noste del campo di Fojano discretava le loro campagne, \ndomandavano di poter sostituire per sei mesi in luogo del \npotestà un commissario con il salario di lire 1200, invece \ndi lire 2000 che pagavano ai potestà durante il loro ufficio \nsemestrale; cui in seguito fu destinato a residenza il \ncassero del castello, che per fiorini 800 la Repubblica \nfiorentina nel 1412 alla Comunità di Castiglione aveva alienato. (l. c.) \nSe la storia ci rammenta una passeggera rivolta dei \nCastiglionesi, all'anno 1502, istigati dai nemici della \nRepubblica fiorentina, la storia eziandio ha tramandato \nalla posterità un fatto che fa prova della fedeltà e coraggio \ndi quelli abitanti; allorchè, nel 1529, sostennero con \nanimo forte l'impetuoso assalto dell'esercito imperiale \ncondotto dal marchese del Vasto a danno di Firenze, il \nquale se non che per insidia penetrò a saccheggiare \nCastiglione, nel tempo che stipulava un accordo con gli \nassediati ad esempio dei Cortonesi. (SEGNI, Stor. Fior.) \nNella guerra ultima della Repubblica di Siena (anno 1554) \nCastiglion Fiorentino cadde momentaneamente in potere \ndi Piero Strozzi per troppa debolezza di presidio. Dopo \nquesto fatto Castiglion Fiorentino non offre alla storia \naccidente politico che dissenta da quanto operò la città di \nArezzo. \nI migliori edifizi fiancheggiano la strada principale che \nattraversa la Terra nella sua maggior lunghezza. \nMolti sono gli stabilimenti filantropici che onorano la \npietà, la beneficenza e il civismo dei Castiglionesi. \nNoteremo fra i più antichi due spedali; uno dei quali, da \nlunga mano soppresso , esisteva sulla strada Regia \nperugina al ponte del Cilone, sino dal 1229 rammentato; \ndell'altro dentro la Terra sotto l'invocazione di S. Maria \ndella Misericordia si trovano memorie sino dal secolo \nXIV. Quest'ultimo spedale, ben tenuto e ben provvisto di \nrendite, è capace di circa 40 letta. – Otto monasteri, tre dei \nquali di donne, si contavano costà innanzi che ne \nrestassero soppressi due di maschi e due di femmine. Il \npiù antico era quello di S. Girolamo delle donne del \nterz'ordine di S. Francesco, alle quali il pontefice Niccolò \nV, per bolla del 5 dicembre 1450, concesse licenza di \nfabbricarsi una clausura con chiesa, campanile e cimitero, \nmentre la Comunità di Castiglione un anno dopo (18 \nnovembre 1451) esentava i beni di quel monastero da \nqualunque gravezza comunitativa. \nNon dirò degli ospizi, priorati e badiole fondate per i \nCamaldolensi, nei secoli XI e XII, a Noceta a S. Savino in \nVal di Chio e in altri luoghi della Comunità di Castglione. \n– Vedere NOCETA, e S. SAVINO di CHIO. \nDirò bensì di quell'edifizio sacro che ogn'altro dovè \nprecedere, siccome attualmente primeggia per dignità se \nnon per bellezza, nella terra di Castiglion Fiorentino, cioè \nl'insigne sua collegiata. \nLe memorie più vetuste di questa chiesa, quando ere \nsemplice parrocchia sotto l'invocazione di S. Michele, si \ndeducono, per quanto mi è noto, da un diploma \ndell'imperatore Arrigo VI degli 8 ottobre 1191, col quale \nalla cattedrale Aretina fra le molte chiese di sua \ngiurisdizione la cappella di S. Angelo in Castiglione \nconfermava; e una si fatta espressione di cappella  ci da a \nconoscere che la chiesa parrocchiale di Castiglione a \nquell'epoca non era stata ancora innalzata al grado di \npieve. \nTale però essa divenne nel secolo susseguente sotto il \nvescovo Guglielmino degli Ubertini, mentre il di lui \nnipote Uberto figlio del fu Ranieri de'Pazzi, nel 1264, fu \neletto pievano di S. Angelo in Castiglione Aretino dai \ncanonici (curati suffraganei) di quella pieve; e fu \nnell'anno stesso in Cortona dal vescovo prenominato, in \npresenza del valente capitano Guglielmino de'Pazzi, in tal \ndignità confermato. (ARCH. della CATTEDR. di \nAREZZO.) \nAveva già questa pieve per contitolare S. Giuliano, \nquando Niccolò V, con breve del 19 gennajo 1450, \nconcedeva indulgenza a chi avesse visitato nella festa \ndell'Apparizione di S. Michele (8 maggio) la parrocchia di \nS. Giuliano di Castiglione, e porgesse qualche sussidio \nper la sua riedificazione. La fabbrica della chiesa era già \ncompita nel dì 9 maggio del 1501, epoca in cui essa fu \neretta in collegiata insigne da Cosimo de'Pazzi vescovo di \nArezzo, confermata dal pontefice Alessandro VI con bolla \ndel 30 ottobre susseguente; colla quale assegnò alla \nmedesima una sola dignità nell'arciprete con sei canonici; \nsebbene nei tempi a noi più vicini il numero dei canonici \nsia stato aumentato sino a 18, comprese due altre dignità, \nil primicero e l'arcidiacono. \nUna recente vistosa dote fu lasciata a questa chiesa da pia \npersona Castiglionese con l'intenzione che si riedificasse \nun più vasto e più nobile tempio che meglio confacesse \nalla dignità del culto, alla devozione del popolo, al lustro \ndi Castiglione. \nQuattro stabilimenti di pubblica istruzione possiede \nquesta Terra; 1° il Seminario e Collegio di S. Filippo con \ncattedre di belle lettere, di filosofia e di teologia; 2° le \nScuole Pie erette con la chiesa della SS. Annunziata dai \nseguaci del Calasanzio, i quali sino alla metà del secolo \nXVII recavansi dalla loro casa di Banco presso Mammi \nad istruire la gioventù di Castiglion Fiorentino; 3° le \nscuole pubbliche per le femmine, stabilite nel secolo \nXVIII; 4° il conservatorio delle Oblate di S. Chiara per \nammaestrare fanciulle a convitto e fuori di convitto. \nVarj posti per mantenere giovani all'università e ai licei \nfurono fondati da pie congregazioni o fraternite di \nCastiglionesi a profitto dei loro concittadini. \nAvvi inoltre costà una cattedra d'istituzioni civili, che \nautorizza i Castiglionesi al notariato senza uopo di \nricorrere altrove. – Il qual priv ilegio ci ricorda una \ndeliberazione del 24 febbrajo 1395 fatta dai governatori \ndella gabella dei contratti del Comune di Firenze, con la \nquale fu ordinato, che ogn'anno un notajo fedele e guelfo \nsi recasse alla Terra di Castiglion Aretino, a tenore dei \nprivilegi di detta Terra, non erano tenuti a mandare la \ncopia dei loro rogiti alle gabelle dei contratti a Firenze. \n(ARCH. DIPL. FIOR. l. c.) \nFra gli edifizi sacri si distinguono, per armonia di disegno \ne per ornati la chiesa della SS. Annunziata dei PP. Scolopi \ndentro la Terra, quella di S. Francesco che é dei Minori \nConventuali, e quella più antica a tre navate dei \nCappuccini fuori di porta Cortonese: e fuori della stessa \nporta la bella chiesa ottagona della Madonna della \nConsolazione. \nPochi oggetti di belle arti richiamano gl'intendenti in \nCastiglione, se non fosse per vedere all'altar maggiore \ndella collegiata un quadro a tempra del miniatore \nCamaldolense Bartolommeo della Gatta, autore di un'altro \ndipinto, in cui trovasi come nel primo un S. Michele, \nentrambi lodati assai dal Vasari, mentre é opera del Vasari \nmedesimo una tevola da altare nella chiesa di S. \nFrancesco. \nIn Castiglion Fiorentino hanno avuto i natali varj uomini \nillustri, fra i quali il geografo e storico Tommaso Poracci, \nil medico Marco Mancini professore di filosofia nello studio Pisano, Guglielmo Dragomanni capitano di armi \ndella Repubblica di Pisa; Giovanni Dragomanni vescovo \ndi Pienza; Sigismondo Tizzi autore di una voluminosa \nstoria senese ms.; e Giovanni Francesco Salvemini che \nfigurò sul finire del secolo XVIII fra i primi giureconsolti, \ne fu presidente del Regio Istituto a Berlino. \nComunità di Castiglion Fiorentino. – Il territorio di \nquesta Comunità occupa una superficie di 32314 quadrati, \ndei quali 786 sono presi da corsi d'acqua e da pubbliche \nstrade. – Vi si trova una popolazione di 10105 abitanti a \nragione di 258 individui per ogni miglio toscano quadrato \ndi suolo imponibile. \nConfina con 4 Comunità. A maestrale e poi a settentrione \nper il giro di circa 12 miglia toscane ha di fronte la \nComunità di Arezzo, a partire dalla sponda destra del \nCanale maestro della Chiana sotto il fosso di Cozzana, \nverso le cui sorgenti si dirige salendo i poggi che \ndividono le acque della Val di Chiana da quelle che si \nvuotano nel Tevere. Giunta a questo punto piega da \nmaestro a settentrione, attraversa due volte il tortuoso \ncorso del Cerfone, e per il crine dei poggi piegando a \ngrecale s'innoltra fino al piano del Desco, dove volta a \nlevante dirigendosi sul fianco orientale dei poggi di \nLargnano e di Ranchetta, sino a che per termini artificiali, \ndesignati sotto i nomignoli di Toppo di Bonuccio e Toppo \ndel Grillo, arriva alla sponda sinistra del fiume Nestore. \nCostà lascia la Comunità di Arezzo, e voltando la fronte a \nscirocco sale sull'Alta di S. Egidio avendo a contatto la \nComunità di Cortona, mediante il Nestore prenominato, il \nquale abbandona a levante per salire il poggio di \nSpinabbio e penetrare nel fosso di Rignana. Da queste \nsommità, che forma orlo alle due Valli, riscende in quella \ndella Chiana per il fosso di Ristonchia , di cui é tributario \nquello di Rignana ; quindi per la via pedonale cortonese, e \nfinalmente per il borro di Mezza via arriva alla strada \nRegia perugina. Attraversata la quale entra nel rio di \nMontecchio e con esso nel torrente Vingone che cavalca \nsotto lo sbocco del rio della Lega per dirigersi nel canal \nmaestro della Chiana al porto di Brolio. Fin qua \nfiancheggia con la Comunità di Cortona, alla quale \nsubentrano di faccia a ponente quelle di Fojano, e di \nMarciano mediante il canale medesimo della Chiana, sino \na che davanti al così detto Porto di Cesa  torna a confine la \nComunità di Arezzo. \nFra i corsi d'acqua che bagnano il territorio comunitativo \ndi Castiglion Fiorentino, sul rovescio dei poggi che \nacquapendono in Val Tiberina si trovano le prime fonti \ndel Nestore e del Cerfone: dal lato poi che versa nella \nChiana i fossi di Ristonchia , di Mezza via e di Cozzana ne \nsegnano i confini, mentre il Vignone e il Cilone \nscendendo dalla Val di Chio attraversano la parte più \nbella e più estesa della Comunità, sino a che essi riuniti in \nun alveo presso al rio Lega sono accolti e perdono con \ntutti gli altri borri il loro nome nel canale di Montecchio. \nIl quale ultimo, dopo aver corso per circa 4 miglia \nparallele al canal maestro della Chiana, si unisce a questo \ninnanzi di escire dal territorio di Castiglion Fiorentino. \nIl rio Lega é attualmente l'emissario di quel lago di \nBrolio, di cui si é fatto di sopra menzione, all'anno 1432. \nDicesi tuttora lago della Lega dell'antica strada che lo \ncosteggiava. Esso é ridotto a un piccolissimo bacino \nmediante i lavori idraulici che hanno cangiato fisionomia \na questa contrada. \nMolte, e tutte ben tenute, sono le strade carreggiabili \ntracciate in questa Comunità. Oltre la Regia postele \nperugina, e il grandioso stradone di Montecchio, vi sono \nquelle che diramansi dalla Regia; una della quali sale a \nCastiglione per la Madonna del Rivajo , opposta alla quale \npartono altre strade per la pianura della Misericordia, di \nCastroncello e di Brolio; mentre dalle porte di Castiglion \nFiorentino escono altre due vie rotabili dirette, una a \nscirocco, e l'altra a grecale -levante. \nQuest'ultima rimonta lungo il torrente Vignone la \ndeliziosa vallacola di Chio, alla quale fanno corona, verso \nlevante i poggi della Mentanina; a settentrione quelli di \nLargnano e di Castellonchio; a ponente le colline di \nMammi e di Castiglion Fiorentino ; a ostro quelle di \nMontecchio e di Ristonchia . \nIl terreno dei poggi sunnominati spette nella massima \nparte all'arenaria micacea cerulea e grigia (pietra serena, \no macigno) disposta in grandi strati alternati con lo \nschisto marnoso (bisciajo), cui serve la calcarea \nappenninica (alberese); mentre intorno alle pendici delle \ncolline alle rocce predette servono di mantello altre meno \nantiche e più copiose di avanzi fossili terrestri e marini; \nrocce tutte che nella pianura restano sepolte dalle torbe, \ndalle arene e dalle ghiaie, nascoste esse medesime sotto \nun profondo terriccio. \nStando ai calcoli che ha dato il professor Giuli nella sua \nStatistica Agraria della Val di Chiana, la coltivazione del \nterritorio in questione offrirebbe i seguenti prodotti \nripartiti in terreno di monte, di collina e di pianura, nella \nproporzione che appresso. \n \n\nNel Monte \n \n\nOliveti, quadr. 2000 \nCastagneti, quadr.1500 \nBosco ceduo e di alto fusto, quadr. 4819 \nPrati naturali , quadr. 2000 \nTerreno e sementa, quadr. 3500 \nSodaglie, quadr. 1500 \nSomma Quadr. 15319 \n \n\nNella collina \n \n\nVitato e a sementa, quadr. 6000 \nPastura e bosco, quadr.2000 \nSomma quadr. 8000 \n \n\nNella pianura  \n \n\nCampi arabili e vitati, quadr.7000 \nPrato naturale, quadr.2000 \nSomma quadr. 9000 \n \nSomma totale, quadr. 32319 \n \nChe non sia da prendersi a rigore simile divisione, \nquantità e qualità delle cui designate colture, si arguisce \ndalla troppo estesa superficie data al suolo agrario di \nquesta Comu nità; mentre tutto il territorio non supera i \n32314 quadrati, compresi 786 quadrati occupati da strade, \nalvei di fossi, torrenti e canali; senza anche valutare un maggiore spazio appartenente al fabbricato. \nIn quanto alla qualità delle piante e alla coltura del suolo, \nl'autore stesso, oltre le accennate produzioni, rammenta i \nmolti orti intorno a Castiglione, e una quantità di gelsi \npiantati in monte, in collina e in pianura in copia tale che \negli calcolò ascendessero allora a 33900 piante. \nInfatti la raccolta dei filugelli costituisce una vistosa \nrisorsa di questa Comunità, nel di cui territorio è \ncompresa pure una delle più belle e grandiose Tenute \n(Montecchio) appartenenti alla Regia Corona in Val di \nChiana, e una parte di quella di Frassineto. \nAl che si aggiunga un esteso bosco di cerri di alto fusto \nsituato fra Brolio e Montecchio, bosco che sotto il \nvocabolo di Selva di Castiglione, trovasi nominato \nnell'istrumento del 1432 da noi poco sopra rammentato. – \nVedere BROLIO di Val di Chiana. \nLa coltivazione adunque della pianura di Castiglione non \né da limitarsi alla sola sementa e ai pascoli naturali; molta \nsuperficie della quale per sistema di rotazione agraria \nresta coperta da prati artificiali di trifogli e lupinelle, di \nrape, di vena, di erba medica, ec.; prati d'importantissima \nrisorsa, non tanto per il numeroso bestiame vaccino, \ncavallino, porcino e pecorino che alimentano, ma ancora \nper la copia dei fieni che somministrano ad altre contrade. \nFra le seminagioni, dopo le granaglie, sono di non piccolo \noggetto la canape e il lino, la cui coltura si pratica nella \nparte più frigida della pianura. \nIl prelodato autorecontava nel 1828 in questa Comunità \n840 poderi con soli 900 bovi da lavoro, 1680 vacche, 400 \nvitelli, 840 bestie da soma, altrettanti majali (se non più) e \n14850 pecore, senza valutare i numerosi pollami che i \ncontadini e le case di amministrazione agraria alimentano, \ne senza le risorse dei volatili e selvaggiumi che fornisce la \ncaccia. \nNon vi sono in Castiglion Fiorentino manifatture speciali, \nmeno che un lanificio di panni ordinari, tre tintorie, una \ngualchiera, una fabbrica di cappelli di feltro, e tre fornaci \ndi terraglie ordinarie situate nella campagna. \nL'agricoltura costituisce l'arte più utile e più estesa. Essa é \nquella che forma la ricchezza dei Castiglionesi possessori \ndi un ben coltivato territorio, limitrofo a quello di due \ncittà, lungo un frequentato cammino, e in mezzo alla più \nubertosa valle della Toscana. \nQuesta Comunità col regolamento governativo del 14 \nnovembre 1774 divenne il complesso dei preesistenti \ncomuni di Castiglion Fiorentino, Montecchio  Vesponi, \nMontanina e Mammi, i quali abbracciavano nel loro corpo \nla Terra di Castiglione coi suoi Terzieri, cioè; 1° Terziere \ndi Mercato; 2° Terziere di Retina; 3° Terziere di \nSuscastiglione, oltre 27 ville. Tutti questi luoghi sono \ncompresi nelle 18 parrocchie seguenti: 1. Collegiata di S. \nGiuliano; 2. S. Paolo Eremita, dentro la Terra; 3. S. \nAndrea a Petreto; 4. S. Biagio a Montecchio; 5. S. \nBartolommeo a Noceta; 6. S. Cristina; 7. S. Donato a \nPergognano; 8. S. Giovanni Battista a Brolio; 9. SS. \nGiusto e Cristofano a Cozzana; 10. S. Lorenzo a \nMontanina; 11. S. Marco a Castroncello; 12. S. \nMargherita a Val di Chio; 13. S. Maria a Val di Chio; 14. \nS. Martino a Ristonchia; 15. S. Michele a Orzale; 16. S. \nMichele a Largnano; 17. S. Pietro a Mammi; 18. S. Pietro \na Polvano. \nIn Castiglion Fiorentino si tiene un copioso mercato \nsettimanale nel giorno di venerdì, e vi si praticano diverse \nfiere nel corso dell'anno; cioè, nel dì 8 maggio, nei primi \ntre giorni della settimana dopo la terza domenica di \ngiugno, egualmente che dopo la seconda domenica di \ndicembre. \nLa più antica fiera è quella che cade di maggio nel giorno \ndella festività di S. Michele, titolare della primitiva \nparrocchia di Castiglion Fiorentino; fiera stata accordata \ndalla Signoria di Firenze con deliberazione del dì 8 aprile \n1451. \nLa Comunità di Castiglion Fiorentino mantiene due \nmedici e tre chirurghi, oltre gli stabilimenti di pubblica \npietà e d'istruzione letteraria di sopra mentovati. \nRisiede nel capoluogo un Vicario Regio che ha la \ngiurisdizione civile e criminale sul territorio di tutta la \nComunità, e che dipende per rapporto agli atti di polizia \ndel Commissario Regio di Arezzo. Vi è inoltre un \ncancelliere comunitativo di 4a classe che serve alla sola \ncomunità di questo nome. L'ufizio dell'esazione del \nRegistro è in Cortona; la conservazione dell'Ipoteche e la \nRuota si trovano in Arezzo. \n \nPOPOLAZIONE della Comunità di CASTIGLION \nFIORENTINO a tre epoche diverse \n \n- nome del luogo: Brolio della Chiana, titolo della chiesa: \nS. Giovanni Battista (Prioria), abitanti nel 1745: n° 199, \nabitanti nel 1833: n° 478 \n- nome del luogo: Castiglion Fiorentino, titolo della \nchiesa: S. Giuliano (Collegiata), abitanti nel 1745: n° \n3126, abitanti nel 1833: n° 5317 \n- nome del luogo: Castiglion Fiorentino, titolo della \nchiesa: S. Paolo Eremita (Prioria), abitanti nel 1745: n° \n126, abitanti nel 1833: n° 201 \n- nome del luogo: Castroncello, titolo della chiesa: SS. \nMarco e Francesco (Cura), abitanti nel 1745: n° 343, \nabitanti nel 1833: n° 764 \n- nome del luogo: Cozzana, titolo della chiesa: S. \nCristofano (Cura), abitanti nel 1745: n° 187, abitanti nel \n1833: n° 302 \n- nome del luogo: Largnano, titolo della chiesa: S. \nMichele (Prioria), abitanti  nel 1745: n° 140, abitanti nel \n1833: n° 77 \n- nome del luogo: Mammi e Collesecco, titolo della \nchiesa: S. Pietro (Cura), abitanti nel 1745: n° 143, \nabitanti nel 1833: n° 164 \n- nome del luogo: Montanina, titolo della chiesa: S. \nLorenzo (Prioria), abitanti nel 1745: n° 148, abitanti nel \n1833: n° 98 \n- nome del luogo: Montecchio, titolo della chiesa: S. \nBiagio (Pieve), abitanti  nel 1745: n° 632, abitanti nel \n1833: n° 1161 \n- nome del luogo: Noceta, titolo della chiesa: S. \nBartolommeo (Prioria), abitanti nel 1745: n° 141, abitanti \nnel 1833: n° 248 \n- nome del luogo: Orzale o Tuori, titolo della chiesa: S. \nMichele (Cura), abitanti  nel 1745: n° 59, abitanti nel \n1833: n° 90 \n- nome del luogo: Pergognano, titolo della chiesa: S. \nDonato (Prioria), abitanti nel 1745: n° 103, abitanti  nel \n1833: n° 162 \n- nome del luogo: Petreto e Fontanelle, titolo della chiesa: S. Andrea (Cura), abitanti nel 1745: n° 93, abitanti nel \n1833: n° 90 \n- nome del luogo: Polvano, titolo della chiesa: S. Pietro \n(Cura), abitanti nel 1745: n° 40, abitanti nel 1833: n° 49 \n- nome del luogo: Ristonchia, titolo della chiesa: S. \nMartino (Prioria), abitanti  nel 1745: n° 71, abitanti nel \n1833: n° 91 \n- nome del luogo: Santa Cristina, titolo della chiesa: S. \nCristina (Prioria), abitanti nel 1745: n° 94, abitanti nel \n1833: n° 247 \n- nome del luogo: Val di Chio, titolo della chiesa: S. \nMargherita (Prioria), abitanti nel 1745: n° 75, abitanti nel \n1833: n° 120 \n- nome del luogo: Val di Chio, titolo della chiesa: S. \nMaria Assunta (Pieve), abitanti nel 1745: n° 347, abitanti \nnel 1833: n° 446 \n \n- La popolazione del 1551 di Castiglion Fiorentino e sua \npotesteria non si trova distinta per parrocchie, ma per \npendici, ville e capoluogo, cioè: dentro la Terra 2599 \nabitanti; pendici 1190; e ville 2504 – Totale abitanti  anno \n1551: n° 6293 \n- totale abitanti  anno 1745: n° 6067 \n- totale abitanti  anno 1833: n° 10105",
    "original_title": "CASTIGLION FIORENTINO",
    "byte_offset": 2661936
  },
  {
    "context": "",
    "title": "CASTIGLIONI DI CERCINA",
    "body": "– Vedere CASTIGLION DI CERCINA.",
    "original_title": "CASTIGLIONI DI CERCINA",
    "byte_offset": 2776155
  },
  {
    "context": "in Val di Pesa. ",
    "title": "CASTIGLIONI DI MONTESPERTOLI",
    "body": "Casale con parrocchia (S. Michele) nel piviere di S. \nVincenzo a Torri; Comunità Giurisdizione e 3 miglia \ntoscane a settentrione di Montespertoli, Diocesi e \nCompartimento di Firenze. \nTrovasi sulla via rotabile che da Monte Gufoni si dirige \nper Castiglioni alla confluenza del Virginio nel fiume \nPesa, al di là del quale si unisce alla strada provinciale che \nentra nella Regia postale a Monte Lupo. \nLa casa torrita, oggi detta, il castellaccio di Castiglioni, \nsino ai tempi della Repubblica fiorentina era della \nfamiglia magnatizia Frescobaldi; alla quale spetta tuttora \nil padronato della prioria di Castiglioni. \nFra i ricordi di quella chiesa fu notata l'epoca della sua \nriedificazione nel 1222. Essa contava qual privilegio \ndistinto il poter fare la processione nella mattina del \nCorpus Domini a guisa delle chiese plebane. \nLa prioria di S. Michele a Castiglioni in Pesa conta 160 \nabitanti.",
    "original_title": "CASTIGLIONI DI MONTESPERTOLI",
    "byte_offset": 2776219
  },
  {
    "context": "",
    "title": "CASTIGLIONI DI POGGIBONSI",
    "body": "– Vedere CASTIGLION DI POGGIBONSI.",
    "original_title": "CASTIGLIONI DI POGGIBONSI",
    "byte_offset": 2777182
  },
  {
    "context": "nel Val d’Arno superiore.",
    "title": "CASTIGLIONI (PIAN DI)",
    "body": "– Vedere CASTIGLION UBERTINI.",
    "original_title": "CASTIGLIONI (PIAN DI)",
    "byte_offset": 2777253
  },
  {
    "context": "",
    "title": "CASTIGLION MONDIGLIO",
    "body": "– Vedere CASTIGLIONCELLO DI ROSIGNANO. ",
    "original_title": "CASTIGLION MONDIGLIO .",
    "byte_offset": 2777341
  },
  {
    "context": "(Castellio Ubertinorum) nel Val d'Arno superiore.",
    "title": "CASTIGLION UBERTINI",
    "body": "Villaggio di poche case denominato \naltre volte, il Palazzo di Castiglion Ubertini. Fu un \ncastelluccio da cui ha preso il vocabolo la parrocchia di S. \nStefano a Castoglion Ubertini, alla quale si limita il \ncircondario della sua Comunità, detta volgarmente del \nPian di Castiglione Ubertini, nella potesteria e 3 miglia \ntoscane a grecale di Montevarchi, Diocesi e \nCompartimento di Arezzo, da cui é 15 miglia toscane a \nponente-scirocco. \nÈ situato alla destra dell'Arno, dirimpetto al borgo di \nLevane, che é nell'opposta riva del fiume, sull'orlo \ndell'alto-piano della valle fra Terranuova e Laterina, nel \ngrado 43° 31’ 7” di latitudine e 29° 17’ 6” di longitudine. \nQuesta bicoccuccia, che appena ha l'ombra di essere stata \nuna rocca, meritò una commemorazione negli anni 1288 e \n1342 da Giovanni Villani. Il quale ricorda la causa della \nsua prima rovina accaduta nel luglio dell'anno 1342, \nquando Francesco di Guido degli Ubertini , fratello di \nBuoso vescovo di Arezzo, ribellò al Comune di Firenze \nquesto Castiglione, salvo la torre posta in su la porta, \nguardata dal castellano che v'era per il duca d'Atene \nsignore della Repubblica In pena della quale sommossa \nFrancesco Ubertini fu preso, menato a Firenze e mozzagli \nla testa, e il paese di Castiglione rubato e poi arso e \ndisfatto. (G. VILLANI, Cronc. lib. XII c. 5) \nChe per l'altro il castello non restasse atterrato, ci da \nmotivo di dubitarne lo storico medesimo, tosto che due \nanni dopo il vescovo Buoso degli Ubertini, volendo \nstringere amicizia con i reggitori del Comune di Firenze, \nin pegno della lega fatta nel gennajo 1345, consegnò alla \nrepobblica per dieci anni varie castella, fra le quali fu \ncompreso il Palagio nel piano di Castiglione degli \nUbertini. \nIn qual Palagio era steto poco innanzi venduto agli \nUbertini da Doncione Bosticchi ufiziale messo dal duca di \nAtene, che in pena di ciò fu impiccato per la gola. \n(AMMIR. Stor. Fior.) \nFinalmente Castiglione col suo distretto restò liberamente \nalla Repubblica dopo che i suoi dinasti, nel 1385, \ndovettero in perpetuo rinunziare ad ogni giurisdizione \ncivile e ai diritti baronali. \nGiova alla giurisprudenza un atto rogato nel 1338 nella \nvilla di Cincelli del contado aretino da Nuccio di ser \nPoggio notaro di Castiglion Ubertini, relativo ad una \ndonazioneche in tempo di nozze fra un loro figlio di \nBonanni da Castiglione, il quale dichiara di vivere a legge \nlongobarda  secondo l'uso e ordine della città di Arezzo. \n(CAMICI, Dei march. di Toscana) \nComunità di Castiglion Ubertini, detta di Pian di \nCastiglione Ubertini. – Il suo territorio non ha che 3257 \nquadrati di superficie, 133 dei quali sono occupati da corsi \nd'acqua e da strade con 424 abitanti, nella proporzione \ncioè di 103 individui per ogni miglio toscano quadrato di \nsuolo imponibile. \nConfina con 4 comunità; a ostro con i 5 Comuni di Val \nd'Ambra mediante il fiume Arno, di fronte ai quali \nseconda il corso dell'acqua per la Valle dell'Inferno, a \npartire dalla confluenza del torrente Anscione sino al \npoggio del Castellare di faccia al borro di Ricavo. Ivi \nsubentra dallo stesso lato lungo l'Arno la Comunità di Montevarchi, sino alla confluenza del borro di Comoni. \nCostà abbandona il fiume e la Comunità di Montevarchi \nper ripiegare a ponente dove incontra la Comunità di \nTerranuova, con la quale rimontando il borro Camoni va a \ntrovare la strada pedonale che da Castiglion Ubertini \nconduce per Ganghereto o per Tasso a Terranuova. \nOltrepassata di poco questa via attraversa il torrente \nCaprenna  poco lungi dalla sua sorgente, e di là \nintroducendosi in altri borratelli sotto i nomignoli di \nPucinaglia, di Vallepranduli, di Rio Castelli giunge a \nquello denominato della Faggeta, sinché ripiegando da \nponente a grecale e poscia a levante entra nel borro di \nRonco dove subentra la Comunità di Laterina, e con essa \nper piccoli rivi o per termini artificiali ritorna lungo \nl'Ascione in Arno. \nNon passano dentro il territorio di questa Comunità altre \nstrade rotabili fuori di quella che staccasi dalla Regia \naretina a Levane, e per la nave di Arno conduce al piccolo \nvillaggio di Monticello , che é il luogo della residenza \ndella magistratura civica di Castiglion Ubertini. \nLa natura del suolo di questa Comunità, che può dirsi una \ncontinuazione di quella di Terranuova, si riduce a una \nmarna argillosa, coperta negli strati superiori da ghiaie, da \nciottoli di alberese, o da una sabbia giallognola e minuta \nquanto la sansa dei frantoi di olivi, per cui volgarmente si \nappella Sansino. Quest'ultimo é noto ai geologi per gli \navanzi fossili, consistenti specialmente in carcami di \ngrandi mammiferi, che nel Sansino sono sepolti. \nAnche rapporto alla cultura agraria di questa contrada, \nessendo uniforme a quelle del contiguo paese di \nTerranuova, rinviamo a quell'articolo il lettore. \nLa Comunità di Pian di Castiglione Ubertini dipende nel \ncivile dal potestà di Montevarchi, dove ha la sua \ncancelleria e l'ufizio di esazione del Registro; mentre nel \ncriminale e per gli atti di polizia vi sopravvede il \nCommissario Regio di Arezzo, nella quale città trovasi la \nconservazione delle Ipoteche e la Ruota.  \n \nPOPOLAZIONE della Comunità di PIAN DI \nCASTIGLION UBERTINI a tre epoche diverse \n \n- nome del luogo: CASTIGLION UBERTINI, titolo della \nchiesa: S. Stefano (Rettoria), abitanti nel 1551: n° 225, \nabitanti nel 1745: n° 280, abitanti nel 1833: n° 351 \n \nFrazione di popolazioni provenienti da altre Comunità \n \n- nome del luogo: Cicogna, titolo della chiesa: S. Lucia, \ncomunità donde deriva: Terranuova, abitanti  nel 1833: n° \n \n- TOTALE abitanti  nel 1833: n° 424",
    "original_title": "CASTIGLION UBERTINI",
    "byte_offset": 2777412
  },
  {
    "context": "",
    "title": "CASTIGLIONE DI CAVRIGLIA",
    "body": "– Vedere CAVRIGLIA, Comunità.",
    "original_title": "CASTIGLIONE DI CAVRIGLIA",
    "byte_offset": 2783191
  },
  {
    "context": "in Val di Fievole.",
    "title": "CASTIGLION VECCHIO",
    "body": "– Vedere MASSA del COZZILE.",
    "original_title": "CASTIGLION VECCHIO",
    "byte_offset": 2783257
  },
  {
    "context": "(Castra et Cuneum) nel Val d'Arno inferiore.",
    "title": "CASTRA, o CASTRO e CONIO",
    "body": "Casale già castello che ha dato il \ntitolo alla parrocchia di S. Pietro ad Castra , cui fu da gran \ntempo aggregato il popolo di S. Michele al Conio, nella \nComunità e 2 in 3 miglia toscane a maestrale di Capraia, \nGiurisdizione du Montelupo, Diocesi di Pistoja, \nCompartimento di Firenze. \nSono due vici con i resti del castellare di Conio sul fianco \nmeridionale del monte Albano, o del Barco. – La rocca di \nConio fu occupata dai Fiorentini e presto resa con \nLamporecchio ai Pistojesi, stante la pace conclusa fra le \nparti belligeranti, nel marzo del 1330, per la quale \nvennero assoluti anche i banditi guelfi di Castro e Conio. \n(Zaccar. Anecd. Pistor.) \nIl popolo di Castro e Conio coll'attivazione del nuovo \ncatasto fu staccato dalla Comunità di Tizzana, e restituito \na quella di Capraia, della cui pieve era filiale sino dai \nsecoli trascorsi la parrocchia di S. Pietro a Castro e Conio, \nla quale conta 149 abitanti.",
    "original_title": "CASTRA, o CASTRO e CONIO",
    "byte_offset": 2783333
  },
  {
    "context": "",
    "title": "CASTRESE (MONTE)",
    "body": "– Vedere MONTE CASTRESE nella Versilia.",
    "original_title": "CASTRESE (MONTE)",
    "byte_offset": 2784344
  },
  {
    "context": "nella Valle del Santerno.",
    "title": "CASTRO dell'Appennino di Firenzuola",
    "body": "Due casali con due parrocchie (S. Jacopo e S. \nMartino) nel piviere di Cornacchiaia, Comu nità \nGiurisdizione e circa 4 miglia toscane a ponente di \nFirenzuola, Diocesi e Compartimento di Firenze. \nSono posti a bacìo della valle, uno (S. Martino a Castro) \nalla destra del fiume, l'altro (S. Jacopo) ala sinistra; questo \nmiglia toscane 1 e 1/2 a grecale, quello miglia toscane 1 e \n1/2 a levantedella dogana posta sulla foce della Futa. \nEbbero dominio in Castro al pari che negli altri casali di \nquesto Appennino gli Ubaldini, derivati forse da quel \nconte Gitizio che insieme con la moglie Cunizza, sino al \nfebbrajo 1085, aveva venduto al conte Tegido del fu \npagano, e poi donato alle monache di S. Pietro di Luci in \nMugello una parte della villa di Castro , Rio Cornacchiajo, \nec.; donazione che confermarono a quelle monache \nCamaldolensi il pontefice Pasquale II con privilegio del 3 \nottobre 1107, e Eugenio III nel 7 febbrajo 1147. \n(ANNAL. CAMALD.) \nGli uomini di S.Jacopo a Castro , detto eziandio qualche \nvolta al Montale , uniti a quelli di S. Martino al Castro, nel \n1292 presero ad enfiteusi per anni 14 i boschi e pascoli \ndello Stale, stati donati nel 1048 dal conte Guglielmo \nBulgharo ai Cistercensi della badia a Settimo. (M. \nVILLANI Cronac.) \nLa parrocchia di S. Jacopo a Castro conta 321 abitanti. \nLa parrocchia di S. Martino a Castro novera 230 abitanti.",
    "original_title": "CASTRO dell'Appennino di Firenzuola",
    "byte_offset": 2784410
  },
  {
    "context": "Mons Castri.",
    "title": "CASTRO (SASSO DI)",
    "body": "Monte acuminato \nche si alza sopra la giogana dellAppennino di Pietramala \nfra la Traversa e l'osteria del Covigliajo , che é alla quarta \nposta da Firenze sulla strada Regia che conduce a \nBologna. \nLa cima del Sasso di Castro, che trovasi 2156 braccia \nsopra il livello del Mediterraneo, sta sul nord di tre valli, \ncioé di quella dello Stura  da cui si schiude a ostro il Mugello, di quella del Santerno che scaturisce dal lato di \nlevante per scendere nella Romagna Imolese, e di quella \nche apresi a ponente sul dorso del Sasso di Castro , \nmediante il torrente Brizza primo tributario del Setta nella \nvalle superiore del Reno bolognese. \nL'ossatura di questo monte é formata di masse cristalline \nconsistenti in gabbro, serpentino e diaspro impuro, emerse \ndalla calcarea compatta e dall'arenaria calcarifera, le quali \nrocce costituiscono la giogaia di quell'Appennino. Le \nmasse ofiolitiche sopra menzionate appariscono \nesternamente in grandi poliedri, che rovinano un sopra \nl'altro dalle ripide balze del Sasso di Castro . Sono esse \ndivise e attraversate da filoni di quarzo jalino con limpidi \ncristalli a due piramidi, fra i quali si trovano altre \ncristallizzazioni di minerali consistenti specialmente in \nbellissime piriti lucenti di figura cubica e dodecaedra. \nAlla stessa formazione appartiene il vicino Monte Beni , il \nquale può dirsi una continuazione del Sasso di Castro  \nprogrediente verso Pietramala, e con il quale si attacca \nmediante un collo depresso, alla cui base trovasi la posta \ndel Covigliajo . – Vedere MONTE BENI.",
    "original_title": "CASTRO (SASSO DI)",
    "byte_offset": 2785864
  },
  {
    "context": "già Salsubium, nella Valle del Montone in Romagna.",
    "title": "CASTRO CARO",
    "body": "Castello popoloso, ben fabbricato, con rocca \nin parte smantellata. Fù capoluogo di Comunità, \nattualmente riunito a quella di Terra del Sole, da cui \nCastrocaro é un miglio a ostro, nella Giurisdizione \nmedesima, Diocesi di Forlì, Compartimenti di Firenze. \nTrovasi sulla strada Regia forlivese alla sinistra del fiuma \nMontone, appié della rocca che stà a cavaliere del paese, \nsull'ultimo sperone delle collineterziarie che separano la \nacque del Montone da quelle del torrente Samoggia. \nMolti credono, e con ragione, che nel luogo di Castrocaro \nfosse il Salsubiumdegli antichi geografi in coteste parti \naccennato. Il quale nome di Salsubio le derivò \nnaturalmente dalle acque salse che scaturiscono in copia \ndal sottostante suolo a pochissima profondità; ragione per \ncui la Regia amministrazione dei sali mantiene diuturne \nguardie onde impedirne l'uso. \nEbbe Castrocaro i suoi dinasti col titolo di conti, spettenti \nalla consorteria degli Ordelaffi di Forlì; i quali vi \ndominavano più spesso come ghibellini aderenti \nall'impero, che come guelfi e feudatarj dei papi. \nEra seguace del ghibellinismo quel conte Bonifazio di \nCastrocaro, al quale affidò una commissione, nel 1118, la \nmoglie di Arrigo IV; e furono i suoi dipendenti che \naccolsero in Castrocaro l'imperatore Federigo I, mentre di \ncostà pubblicava un privilegio (12 novembre 1160) a \nfavore della Badia Vallombrosana di Crispino. \nDello stesso partito era la famiglia degli Orgogliosi-\nMalatesta di Forlì, la quale sotto Arrigo VII tenne il \ndominio di Castrocaro, mentre aveva per avversari i nobili \nda Calboli e gli Ordelaffi guelfi decisi. \nAlla prolifica generazione di tanti tirannetti della \nRomagna alludeva l'Alighieri, allorché contro loro \nesclamava: \n \nBen fa Bagnacaval, che non rifiglia \n     E mal fa Castrocaro, e peggio Conio, \n     Che di Figliar tai conti più s'impiglia. \n    (PURGATORIO, Canto XIV) \n\n \nAd abbattere la potenza del temuto Francesco Ordelaffi \nsignote di Cesena, di Forlì, di Castrocaro, e di altri luoghi \ndell'Emilia si unirono d'accordo, nel 1354, le armi della \nRepubblica fiorentina e del Papa insieme con quelle \ndell'imperatore Carlo IV sotto gli ordini del cardinale \nlegato Egidio Cariglio arcivescovo di Toledo, come \nquello il quale, innanzi che attendesse alle cose della \nchiesa, fu valente militare. Teneva egli nel 1356 il suo \nquartier generale sotto Casrtocaro, quando tentò d'indurre \nsotto l'Ordelaffi a cedere a Innocenzo VI Castrocaro, \nBertinoro, Meldola e Cesena. Al quale invito quel signore \nrispose: che non avrebbe concesso neppure il castelluccio \ndi Salutare, il minimo cioè de'suoi dominj. (MARCHESI, \nSuppll. alle Istor. di Forlì) \nDisperando ormai l'oste papale di prendere a forza la \nrocca di Castrocaro, questa col castello e suo distretto, \nnell'anno 1364, fu dal pontefice Urbano V per 11000 \nfiorini d'oro alienata alla Repubblica fiorentina, i di cui \nsoldati inutilmente tentarono di porvi piede contro la \nvolontà del castellano fedele ai conti di Forlì. – Né riuscì \npiù felce l'impresa alle armi della lega conclisa nel 1371 \ndal cardinale Angelico, con tutto che cercasse speranza ai \nFiorentini di poter conquistare Castrocaro, nel 1386, \nsapendo che al suo comandante da vari anni non si pagava \nalcun salario. Ma anche questa volta il colpo fallì; \ncosicché la Signoria nel 1395 deliberò, che vi si mandasse \nuna numerosa compagnia di armati a espugnare quel \ncastello. E perché il luogo era forte di sito e molto ben \nmunito e vettovagliato, il tentere di averlo per forza parea \nopera vana al Conte Corrado di Lando, capitano famoso \ndi quell'età, messo alla testa di tale impresa, preferì questi \nun regolare assedio. Mentre stavano le sue masnade a \ncampo intorno a Castrocaro, e si andavano costrurndo le \nopere avanzate, gli assediamenti furono improvvisamente \nassaliti e sloggiati di costà dalle genti armate spedite dagli \nOrdelaffi contro gli assalitori. \nQuesto fatto per se solo prova che Casrocaro dipendeva \nsempre dai conti di Forlì, nonostante che il pontefice \nBonifazio IX, con lettere del 5 marzo 1396, ordinasse \nall'abate di Nonantola di farsi dare la consegna del \ncastello di Castrocaro dal nobile Tommaso conte de Novis \ncustode e donicello per la S. Sede di quella fortezza, la \nquale poi dall'abate doveve guardarsi fino a nuov'ordine. \nSennonchè l'abate Nonantolano, avendo ricevuto otto \ngiorni dopo altr'ordine dal pontefice che lo spediva nunzio \nin Inghilterra, ne induce a dubitare, o che non ebbe \neffetto, e che fu molto breve la prima commissione \nrelativa al comando di Casrtocaro. (TIRABOSCHI,  \nIstor.Nonantol.) \nGli storici nostri tacquere il nome di quel castellano, dal \nquale i Fiorentini, nel maggio del 1403, comprarono di \nnuovo per 20000 fiorini d'oro il castello, con la rocca di \nCastrocaro; dove d'allora in poi tennero una guarnigione a \ndifesa delle terre che la Repubblica di Firenze possedeva \nin quelle parti in Romagna. Infatti fra tanti castelli di \nquella provincia, Castrocaro e Modigliana furono i soli \nrestati agli ufiziali del Comune di Firenze, i quali due \nfortilizi investiti nel 1426 seppero resistere al timore, \nall'oro e alle armi inviate contr'essi dal duca di Milano. \n(MACCHIAVELLI,  Istor. Fior.) \nD'allora in poi Castrocaro non accolse fra le sue mura altri magistrati, eccetto quelli che ubbidivano ai reggitori di \nFirenze. \nNon solo la civile storia di Castrocaro, ma l'ecclesiastica \nfornisce qualche memoria; essendochè sino dal secolo XI \ni Camaldolensi tenevano costà un'ospizio sotto il titolo di \nS. Maria della fontana dei Cioli (forse la chiesa di Zola) \ncui fu riunito nel 1513 il priorato di S. Maria di Monte \nCalvario  vicina al castello. (ANNAL. CAMALD.) \nAnche la chiesa parrocchialedi S. Nicola a Castrocaro nel \nsecolo XIII era di giuspadronato dei monaci \nCamaldolendi di Verghereto: siccome quelli della badia di \nS. Maria Fuorisportam di Forlì, nel principio del secolo \nXII, ebbero la quarta parte dei diritti spettanti alla pieve di \nS. Reparata di Castrocaro per concessione di quei vescovi, \ndiritti che tentarono di rivendicare mediante un placito \ndella regina Matilde emanato il 4 novembre 1110 oput \nplebem S. Reparatae de Castrocaro. (UGHELLI, In \nEpisc. Foroliv.) \nLa qual chiesa di S. Reparata esiste tuttora presso Terra \ndel Sole dal lato che guarda Castrocaro, mentre la pieve \nmoderna col titolo di arcipretura é situato nel centro della \nTerra testé nominata. – Vedere TERRA DEL SOLE. \nLa Comunità di Castrocaro fu riunita in un sol corpo con \nquella di Terra del Sole, stante un motuproprio del Gran \nDuca Leopoldo I del 21 agosto 1775. – Essa mantiene in \nCastrocaro un chirurgo e un maestro di scuola. La \nparrocchia arcipretura dei SS. Niccolò e Francesco a \nCastrocaro conta 1496 abitanti.",
    "original_title": "CASTRO CARO",
    "byte_offset": 2787471
  },
  {
    "context": "(Castrum Agelli) in Val di Chiana. ",
    "title": "CASTRONCELLO",
    "body": "Borgata con parrocchia (SS. Marco e Francesco) nella \nComunità Giuridica e circa 3 miglia toscane a ostro-\nlibeccio di Castiglion Fiorentino, Diocesi e \nCompartimento di Arezzo. \nÈ situato in mezzo alla Valle della Chiana fra il Canal \nmaestro e Castiglion Fiorentino, a contatto della cerreta \ndo Brolio. La parrocchia di Castroncello abbraccia una \ngran parte della estesa fattoria di Montecchio. Sembra che \na questa borgata possa riferire quella villa che sotto il \nnomignolo di Agello veniva designata nel secolo XIII fra i \nluoghi del distretto di Castiglion Fiorentino. – Vedere \nCASTIGLION FIORENTINO. \nLa parrocchia dei SS. Marco e Francesco a Castroncello \nnovera 764 abitanti.",
    "original_title": "CASTRONCELLO",
    "byte_offset": 2794364
  },
  {
    "context": "",
    "title": "CASULE",
    "body": "– Vedere CASELLE, CASOLA, CASOLE, e CASORE.",
    "original_title": "CASULE",
    "byte_offset": 2795110
  },
  {
    "context": "nella Valle di Fiora.",
    "title": "CATABBIO",
    "body": "Casale con pieve antica \n(S. Lucia) nella Comunità Giurisdizione e circa 6 miglia \ntoscane a maestrale-ponente di Sorano, Diocesi di \nSavona, Compartimento di Grosseto. \nÈ situato in poggio sull'estrema propaggine di un \ncontrafforte che diramasi dal monte Labro fra i fiumi \nFiora e Albegna. \nL'origine e storia di questo castelluccio dei conti \nAldobrandeschi, già signori del diruto castello di \nCortevecchia, o Castabbio vecchio, resta tuttora sepolta \nfra le tenebre del medio evo. \n\nLa chiesa di S. Lucia a Catabbio é di padronato del \nvescovo di Savona, cui appartiene una gran parte della \nmacchie di Catabbio, state recentemente tagliate per \nridurre il terreno al coltura. \nLa pieve di S. Lucia a Catabbio conta 214 abitanti.",
    "original_title": "CATABBIO",
    "byte_offset": 2795170
  },
  {
    "context": "in Val di Serchio.",
    "title": "CATAGNANA o CATIGNANA DI BARGA",
    "body": "Vico posto in monte alla destra del torrente \nCorsona, nella parrocchia di S. Frediano a Sommo \nCologna, Comunità Giurisdizione e un miglio toscano a \nsettentrione di Barga, Diocesi e Compartimento di Pisa. \nQuesto vico conta un'antica cappella dedicata a S. Regolo, \nla quale sino al secolo XIII era succursale della pieve di \nLoppia. – Vedere SOMMOCOLOGNA.",
    "original_title": "CATAGNANA o CATIGNANA DI BARGA",
    "byte_offset": 2795946
  },
  {
    "context": "in Val d'Ombrone pistojese.",
    "title": "CATENA DI MONTEMURLO",
    "body": "Borghetto sulla strada maestra fra Prato e \nPistoja presso il ponte d'Agliana nel popolo di S. Niccolò \nd'Agliana, Comunità Giurisdizione e 3 miglia toscane a \nostro del Montale, Diocesi di Pistoja, Compartimento di \nFirenze. \nQuesto nome odioso, di oppressione, di angaria e di \nschiavitù; questo antico fomite di discordie e di \nvessazioni fra i limitrofi municipi; questo flagello del \ncommercio e dell'industria agraria; questo antico \ninciampo di comunicazione fra popolo e popolo  nel bel \npaese là dove il sì suona; questa catena messa al pedaggio \ndelle produzioni nazionali, venne infranta e distrutta dalla \nmano potente e benefica del Grande legislatore della \nToscana; né più resta alla storia politica altro che la \nreminiscenza di tali passeggerìe, mentre la corografia del \nGranducato nel luogo delle distrutte Catene trova un \ndocumento inconcusso che dà a conoscere i termini del \nconfine distrettuale di alcune città o terre del Granducato, \nle quali figurarono nella storia delle repubbliche del \nmedio evo. \nInfatti la catena o passaggio di Montemurlo esiste \nsull'antico limite del Comune di Pistoja con quello \ndistrettuale di Montemurlo, quando era feudo dei conti \nGuidi, e nelle di cui ragioni e diritti subentrò nel secolo \nXIII la Repubblica fiorentina. \nA questo pedaggio di Montemurlo riferisce l'articolo 142 \ndegli antichi stetuti di Pistoja, redatti nel 1182. A tenore \ndel quale ciascun potestà apena entrato in uffizio doveva \ngiurare di mantenere il passaggio che si esigeva dal \nComune di Pistoja al confine di Montemurlo. \nAlla borgata della Catenacontinuò a tenere ragione ogni \ngiovedì il potestà del Montale sino alla legge del 30 \nsettembre 1772 relativa al nuovo regolamento dei \ntribunali di giustizia dello Stato fiorentino.",
    "original_title": "CATENA DI MONTEMURLO",
    "byte_offset": 2796364
  },
  {
    "context": "nel Val d'Arno inferiore. ",
    "title": "CATENA A SANTA GONDA",
    "body": "Borghetto situato quasi a mezzo cammino sulla strada \npostale che da Pisa a Firenze si dirige, nel popolo di \nCigoli, Comunità Giurisdizione e Diocesi di Sanminiato, \nalla quale città trovasi miglia toscane 1 e 1/2 a maestrale, \nCompartimento di Firenze. \nEra il luogo di pedaggio sul confine del territorio di \nSanminiato con quello di Fucecchio, dove i Sanminiatesi riscuotevano il dazio sulle merci che transitavano per il \nloro distretto, mentre il Comune di Pisa teneva a poca \ndistanza altre catene. Di quella di Castel del Bosco, che \nandava per conta della mensa arcivescovile di Pisa, si é \nfatto menzione all'Articolo BOSCO (CASTEL del). – \nVedere BACULA, e S. GONDA (BADIA di).",
    "original_title": "CATENA A SANTA GONDA",
    "byte_offset": 2798204
  },
  {
    "context": "nella Valle d'Ombrone pistojese. ",
    "title": "CATENA DI TIZZANA",
    "body": "Borgata sulla strada regia fra il Poggio a Cajano e Pistoja, \nnel popolo Comunità e Giurisdizione di Tizzana, da cui é \ncirca un miglio a settentrione Diocesi di Pistoja, \nCompartimento di Firenze. \nÈ una delle dogane poste dal Comune di Pistoja al confine \ndel suo distretto con quello di Firenze, dopochè \nquest'ultimo incorporò al contado fiorentino la Comunità \ndi Carmignano. – Vedere CARMIGNANO.",
    "original_title": "CATENA DI TIZZANA",
    "byte_offset": 2798961
  },
  {
    "context": "nel Casentino.",
    "title": "CATENAJA",
    "body": "Alpe e Castellare omonimo \nsituato fra il monte dell'Alverina e Montauto de'conti di \nGalbino; monte sul di cui fianco orientale nascono il \nSovara  e il Sigerna tributari del Tevere, mentre nella parte \noccidentale danno origine i torrenti di Valenzano e di \nVogognano che scendono fra Rassina e Subbiano \nnell'Arno casentinese. \nFu il castello Catenaja fra quelli nominati nel diploma \nconcesso da Carlo IV (anno 1356) alla città di Arezzo. \nEra feudo dei conti di Montedoglio, di Caprese e di \nChiusi, innanzi che vi acquistassero podere i loro parenti \no consorti, fra i quali gli ubertni, i Cennini i Pietramalesi, \ngli Alberti, i Ducci di Catenaja e altri. \nÈ noto nella storia un Rodolfino da Catenaja stato potestà \ndi Arezzo nel 1277; di Castiglion Fiorentino nel 1280; e \ndi Volterra nel 1282, e 1287. \nFu pure conte di Catenaja un Ormanno, che assistè con \naltri nobili rurali a un placito emanato li 21 aprile 1190 \nnel borgo di S. Genesio da Arrigo Testa legato in Toscana \nper l'imperatore Arrigo VI. \nAnche il tempio dell'Alverina ottenne dalla pietà dei \nnobili di Catenaja memorie indelebili in alcuni \nmonumenti di belle arti.",
    "original_title": "CATENAJA",
    "byte_offset": 2799428
  },
  {
    "context": "nella Valle del Lamone in Romagna.",
    "title": "CATERINA (S.) A ALBANO",
    "body": "– Vedere ALBANO in Romagna.",
    "original_title": "CATERINA (S.) A ALBANO",
    "byte_offset": 2800607
  },
  {
    "context": "nell’Isola d’Elba.",
    "title": "CATERINA (EREMO DI S.) DI RIO",
    "body": "– Vedere RIO dell’Isola d’Elba.",
    "original_title": "CATERINA (EREMO DI S.) DI RIO",
    "byte_offset": 2800701
  },
  {
    "context": "a Port’Ercole nel monte Argentaro.",
    "title": "CATERINA (FORTE DI S.)",
    "body": "– Vedere PORT’ERCOLE.",
    "original_title": "CATERINA (FORTE DI S.)",
    "byte_offset": 2800799
  },
  {
    "context": "",
    "title": "CATEROZZO",
    "body": "– Vedere CATEROZZO in Val di Serchio.",
    "original_title": "CATEROZZO",
    "byte_offset": 2800891
  },
  {
    "context": "nel Val d'Arno inferiore.",
    "title": "CATIANA o CATIANO",
    "body": "Contrada \nch'ebbe parrocchia (S. Martino) succursale della pieve di \nS. Maria in Monte, e che diede il nome di Catiana a una \ndelle quattro porte di Castel Franco di Sotto, oggi detta \nporta d'Arno. \nSino dal secolo X ebbero corte in Catiana i conti \nCadolingi, uno dei quali, Lotario di Cadolo, nel 7 giugno \n1006 cedè alla badia di Borgonuovo presso Fucecchio, fra \ngli altri possessi, quelli appartenenti alla chiesa di S. \nMartino a Catiana; chiesa fondata dal conte Cadolo di lui \npadre , la quale insieme con altre della stessa badia venne \nconfermata da Gregorio VII e da varj pontefici, non che \ndag'imperatori Arrigo VI e Federigo II. Nonostante tali \nofferte, pare che i Conti di Fucecchio si riservassero il \ndiritto e forse anche l'utile dominio di questa contrada. \nAvvegnaché un pronipote del nominato Lotario (Ugo del \nConte Uguccione) nel 1122 offriva e alienava a favore dei \nvescovi di Lucca tutti gli effetti posseduti nel Val d'Arno \ninferiore, e precisamente quelli situati fra Catiana e \nBientina, confermati a quei vescovi nel 1209 \ndall'imperatore Ottone IV. \nLa chiesa di S. Martino a Catiana, verso il 1400, fu \nincorporata a quella di S. Barbera eletta allora in prioria; \ned è all'altare maggiore di questa chiesa dove, al dire  del \nLami, esisteva un dipinto attribuito a Raffaele d'Urbino. – \nVedere ABAZIA di BORGONUOVO, e CASTEL \nFRANCO di SOTTO.",
    "original_title": "CATIANA o CATIANO",
    "byte_offset": 2800947
  },
  {
    "context": "(Catilianum) in Val Tiberina.",
    "title": "CATIGLIANO",
    "body": "Casale con \nParrocchia (S. Andrea) filiale della pieve di S. Maria alla \nSovara, nella Comunità Giurisdizione e 3 miglia toscane a \nscirocco di Anghiari , Diocesi di S. Sepolcro, già di \nArezzo, al di cui Compartimento appartiene. \nTrovasi alla destra del fiume Sovara e della strada Regia \ndell'Adriatico. \nUn consimil nome con la desinenza in Catiliana tuttora \nconserva altra borgata situata a piè dell'Appennino di \nPistoja, nel popolo della pieve di S. Giovanni di Val di \nBure, Comunità della Porta di S. Marco. Il quale ultimo ci \nrichiama alla disfatta dell'armata Catiliniana accaduta \nverso coteste piagge, se pure non fu un predio appartenuto \nalla famiglia di Catilina. \nLa parrocchia di S. Andrea a Castigliano in Val Tiberina \nha 137 abitanti.",
    "original_title": "CATIGLIANO",
    "byte_offset": 2802381
  },
  {
    "context": "già CLATINIANO (Clatinianum) in Val d'Arbia.",
    "title": "CATIGNANO",
    "body": "Villaggio ch'ebbe parrocchia (S. Leonardo), la \nquale da più di due secoli forma annesso alla pieve \nAsciata, nella Comunità Giurisdizione e circa 6 miglia \ntoscane a ponente di Castelnuovo Berardenga, Diocesi e \nCompartimento di Siena, da cui é 4 miglia toscane a \ngrecale. \nAttualmente porta il nome di Catignano una magnifica \nvilla dei Sergardi di Siena, fondata dal celebre Settano, \ncon pitture a fresaco di varj artisti di merito. \nFu Catignano uno dei luoghi messi a ruba nel marzo del \n1554 da una squadra di spagnuoli guidati da D. Garzia di \nToledo.",
    "original_title": "CATIGNANO",
    "byte_offset": 2803189
  },
  {
    "context": "(Catinianum) in Val d'Elsa.",
    "title": "CATIGNANO DI GAMBASSI",
    "body": "Due popoli sotto lo stesso vocabolo di Catignano \ncontavansi in Val d'Elsa; uno di essi (S. Donato di Catignano) nel piviere di S. Appiano, Comunità di \nBarberino di Val d'Elsa, Diocesi e signoria dei vescovi di \nFirenze; da lunga mano annesso alla parrocchia di Castel \ndi Linari. L'altro casale già castello di Catignano sussiste \ntuttora, ed ha la sua parrocchia (S. Martino a Catignano) \nnel piviere di Gambassi, Comunità Giurisdizione e 4 \nmiglia toscane a levante di Montajone, Diocesi di \nVolterra, Compartimento di Firenze \nRisiede in collina alla sinistra del fiume Elsa, fra Varna, la \nBadia a Elmo e la pieve di Chianni. \nFu uno degli antichi feudi dei conti Cadolingi e degli \nAlberti loro consorti. \nApparteneva nel secolo XI al conte Uguccione di \nGuglielmo Bulgaro, quando egli in Catignano, nel 1 \nottobre 1075, assisté a una donazione della chiesa di S. \nVettorio a San Gimignano, fatta a favore di Berta figlia \ndel conte Lotario, e badessa del monastero di Cavriglia. –  \nNel castello di Catignano si trovava il conte medesimo , \nnel luglio del 1093, allorchè per atto pubblico restituì al \nsuo proprieterio un possesso nella corte di Lignano da \nesso appignorato. \nLa badia di Passignano, dove esisteva quest'ultimo \nistrumento, possedeva altre pergamene scritte in \nCatignano del territorio Volterrano, fra le quali \nun'investitura di beni, posti nel piviere di S. Maria a \nChianni, fatta nel gennajo del 1103. \nNel 1105 i fratelli Ugo e Lotario figli del conte Uguccione \nrinunziarono alla badia di Borgonuovo a Fucecchio la \nmetà delle rendite che avevano nel castello e corte di \nCatignano, mentre nel 1115, degli esecutori testamentarj \ndel conte Ugo fu venduta l'altra metà con varie corti paste \nnel piviere di Gambassi al vescovo Ruggeri di Volterra. \n(Ammir.  De'vesc. di Volterra.) \nContuttociò il feudo di Catignano trovasi confermato \ndall'imperatore Federigo I ai conti alberti di Mangona \nconsorti dei Cadolingi, mrdiante un privilegio lori \nconcesso il 10 agosto del 1164, sebbene il Legato \nimperiale di S. Miniato, sei anni dopo, (nel 1190) \nordinasse che fossero restituiti a Ildebrando vescovo di \nVolterra i diritti baronali e le rendite della corte e castello \ndi Catignano. \nVenne il tempo però che quei vassalli si liberarono di tali \ncomplicate servitù coll'unire la loro sorte ai \nSangimignanesi, dai quali furono accolti come distrettuali \ncon atto pubblico del dicembre 1268. (ARCH. DIPL. \nFIOR.) \nFra i varj casali omonimi, credo di dover preferire il \nCatignano di Gambassi, come quello dove ebbero \npossesso i Vallambrosani, per credere, che di costà più \nprobabilmente traesse i natali il beato Giovanni delle \nCelle monaco Vallambrosano sul principio del secolo \nXIV. Il qual virtuoso uomo mostrò nei suoi testi scritti, \ncome bene si associano santità di costumi, amore di \nlettera e purgatezza di lingua volgare.",
    "original_title": "CATIGNANO DI GAMBASSI",
    "byte_offset": 2803815
  },
  {
    "context": "in Val d'Elsa.",
    "title": "CATIGNANO di S. APPIANO",
    "body": "Castellare che diede il titolo a una chiesa (S. Donato) da varj secoli \nannessa al popolo di Linari nel piviere di S. Appiano, \nComunità e Giurisdizione di Barberini di Val d'Elsa, \nDiocesi e Compartimento di Firenze. \nFu in questo Catignano dove acquistarono signoria i \nvescovi fiorentini stante una donazione fatta nel 1126 da \nuna Zabollina figlia di Giovanni Bottacci, vedova di \nRodolfino di Catignano, a favore di Gottifredo vescovo di \nFirenze, cui rilasciò quante sostanze possedeva nei castelli \ne distretti di Linari, di Timignano, Uzano, Pogna, \nCursignano, S. Maria Novella, Aquilone, Trecento, Torri, \nCinciano, S. Pancrazio di Val di Pesa, e nella corte di \nCatignano . \nChe questo Catignano fosse contiguo al castel di Linari in \nVal d'Elsa lo dichiara il libro dei livelli della \nmetropolitana Fiorentina, chiamato il Bollettone, dove si \nnotarono gli omaggi che prestavano nel secolo XIII i \nvassalli de Terra Catignani et Linari districtus \nFlorentiae, per conto di terreni e poderi posti nel territorio \ndi Lunari, e avuti in enfiteusi dal vescovado. (LAMI,  \nMon. Eccl. Flor.)",
    "original_title": "CATIGNANO di S. APPIANO",
    "byte_offset": 2806766
  },
  {
    "context": "(Catinianum?) in Val d'Era. ",
    "title": "CATIGNANO di PECCIOLI",
    "body": "Casale perduto che diede il titolo alla cappella di S. \nJacopo nel piviere, Comunità e Giurisdizione di Peccioli, \nDiocesi di Volterra, Compartimento di Pisa. \nLa chiesa di Catignano come semplice oratorio esiste nel \nvalloncello del Roglio fra Montefoscoli e Peccioli. Essa \nvenne designata nel catalogo della Diocesi di Volterra \nredatto durante il sinodo del 1356. \nPrese il casato da Catignano una nobile famiglia stata \nmolto potente in Peccioli, e per di cui conto fu dipinta la \npiù vetusta tavola della pieve di Peccioli. (TARGIONI \nViaggi T. II) \nRiflettendo all'ubicazione di questo Catignano, situato \nsull'antico confine della Diocesi di Volterra con quella di \nLucca, innanzi che fosse eretta quella di Sanminiato, non \nsaprei a qual luogo meglio applicare quella Curtem \nCatinianum positamin Territorio Lucensiet Vulterrensi, \nche Carlo Magno con altri luoghi della Toscana regalò al \ntitolo di benefizio al pontefice Adriano I (MURAT. Ant. \nM. Aevi, in Registr.Cenc. Camer.)",
    "original_title": "CATIGNANO di PECCIOLI",
    "byte_offset": 2807912
  },
  {
    "context": "in Val di Magra.",
    "title": "CATOGNANO",
    "body": "Vico nella parrocchia di \nS. Maria a Crespiano, Comunità Giurisdizione e circa 8 \nmiglia a maestrale di Fivizzano, Diocesi di Pontremoli, \nGià di Luni-Sarzana, Compartimento di Pisa. \nÈ posto in monte lungo il torrente Canalone primo \ntributario del Tavarone, fra i contrafforti occidentali \ndell'Alpe di Camporaghena e quelli della badia di Linari \nsull'estremo confine del territorio Fivizzanese con \nl'exfeudo di Varano. – Vedere CRESPIANO.",
    "original_title": "CATOGNANO",
    "byte_offset": 2808961
  },
  {
    "context": "",
    "title": "CAVA (RUPE)",
    "body": "– Vedere RUPE CAVA nel Monte Pisano.",
    "original_title": "CAVA (RUPE)",
    "byte_offset": 2809442
  },
  {
    "context": "",
    "title": "CAVA (VAL)",
    "body": "– Vedere VAL CAVA in Val di Sieve.",
    "original_title": "CAVA (VAL)",
    "byte_offset": 2809499
  },
  {
    "context": "",
    "title": "CAVA (VIA)",
    "body": "– Vedere VIA CAVA nel Val d’Arno pisano.",
    "original_title": "CAVA (VIA)",
    "byte_offset": 2809552
  },
  {
    "context": "in Val di Bisenzio.",
    "title": "CAVAGLIANA",
    "body": "Casale con \nparrocchia (S. Biagio) nel piviere di Filettole, Comunità \nGiurisdizione, e quasi tre miglia toscane a grecale della \ncittà di Prato, Diocesi e Compartimento di Firenze. \nRisiede sul crine del monte che propagasi da quello della \nCalvana fra il Bis enzio e Val di Marina dirimpetto alla \npianura di Prato. \nEra una delle 45 ville spiccolate della prenominata città, \nla cui popolazione nel 1833 non era maggiore di 49 \nabitanti.",
    "original_title": "CAVAGLIANA",
    "byte_offset": 2809623
  },
  {
    "context": "(quasi Cava Aldini) in Val di Bisenzio. ",
    "title": "CAVALDINO",
    "body": "Casale perduto sul fianco occidentale del Monte della \nCalvana, nel piviere di S. Vito a Sofignano, Comunità \nGiurisdizione e circa 6 miglia toscane a settentrione di \nPrato, Diocesi e Compartimento di Firenze. \nNel secolo XI esisteva a Cavaldino una chiesa (S. Pietro), \nil padronato della quale, nell'aprile del 1024, fu \ndall'imperatore Arrigo II rinunziato nelle mani del \nvescovo di Firenze per il monastero di S. Miniato al \nMonte.",
    "original_title": "CAVALDINO",
    "byte_offset": 2810103
  },
  {
    "context": "in Val di Magra.",
    "title": "CAVALLANA",
    "body": "Casale con parrocchia \n(S. Martino) nella Comunità Giurisdizione e 4 miglia \ntoscane a maestrale di Bagnone, Diocesi di Pontremoli, \ngià di Luni-Sarzana, Compartimento di Pisa. \nQuesto casale situato alla sinistra del torrente Caprio, \nsotto i poggi di Rocca Sigillina, faceva parte del suo \ndistretto innanzi che Cosimo I lo acquistasse nel 1546 dai \nconti di Noceto, per incorporarlo al territorio di Bagnone. \n– Vedere BAGNONE e ROCCA SIGILLINA. \nS. Martino a Cavallana ha 70 abitanti.",
    "original_title": "CAVALLANA",
    "byte_offset": 2810599
  },
  {
    "context": "(quasi Cava Aldina) in Val di Sieve.",
    "title": "CAVALLINA",
    "body": "Borgo \ncon parrocchia (SS. Jacopo e Maria) nel piviere di \nPetrojo, Comunità Giurisdizione e un miglio toscano a \nostro Barberino di Mugello, Diocesi e Compartimento di \nFirenze. \nRisiede sulla destra ripa del torrente Lora poco innanzi di \nconfluire nel fiume Sieve che scende all'opposto lato. Vi \npassa in mezzo la strada provinciale che da Barberino sale \nil poggio alle Croci di Cambiate, e per Val di Marina \nguida a Firenze. \nFu la Cavallina signoria dei Cattani di Cambiate, che \ndettero il cognome alla prosapia Cattani di Firenze, la \nquale conserva il padronato della chiesa della Cavallina \nalternativamente coi Guascioni e i Giugni. Alla quale \nconcorrenza di diritti diede motivo l'unione della chiesa \nparrocchiale di S. Maria del castello di Latera all'oratorio \ndi S. Jacopo alla Cavallina, edificato al principio del \nsecolo XV. \nNella qual chiesa era un quadro fatto fare nel 1419 da \nAntonio di Domenico Giugni marito di Ghetta di \nGiovanni Villani. \nNel popolo della Cavallina é compresa la grandiosa villa, \ndetta la Torre, dei marchesi Guadagni, e quella più \nfamosa del Torracchione posseduta dalla casa Martelli, la \nquale ultima servì di argomento al poema di \nBartolommeo Corsini. \n\nNacque alla Cavallina fr. Giuliano Ughi, Minore \nOsservante, autore di una cronaca fiorentina inedita, dal \n1501 al 1546, esistente nella Magliabecchiana a Firenze. \nLa parrocchia de'SS. Jacopo e Maria alla Cavallina, nel \n1551 contava 254 abitanti; nel 1745 ne aveva 411, mentre \nnell'anno 1833 era aumentata sino a 697 abitanti.",
    "original_title": "CAVALLINA",
    "byte_offset": 2811124
  },
  {
    "context": "nel littorale Toscano. ",
    "title": "CAVALLO (CAPO e RADA DEL)",
    "body": "Porte questo nome una punta di terra che dalla ripa destra \ndel fiume Cecina prolungasi a fior d'acqua nel mare in \nguisa che forma una spaziosa curva con la punta di \nCastiglioncello di Rosignano. Il seno interposto fra gli \nestremi sproni di questo arco chiamasi la rada a golfo di \nVada, in grazia della sicurezza che offre ai piccoli navigli \nquesto bacino, al quale servono di molo alcune secche. \nUna di queste baje chiamata Val di Vetro  si stende innanzi \nper gran tratto di mare. – Vedere VADA. \nPer la mancanza di un faro, benchè cominciato costà dalla \nRepubblica pisana, o di alcun altro di quei segnali che in \ntempi più antichi si apponevano nella rada del Cavallo, \nrendesi indispensabile la guida di un pilota all'ingresso di \nquesto tramite incerto di mare, siccome tale lo descrisse \nRutilio Numaziano nel suo itinerario sino al secolo V \ndell'Era volgare.",
    "original_title": "CAVALLO (CAPO e RADA DEL)",
    "byte_offset": 2812721
  },
  {
    "context": "nel Val d'Arno inferiore.",
    "title": "CAVANE",
    "body": "Casale perduto nel \nsuburbio settentrionale della città di Sanminiato, del quale \nsi trova fatta menzione in alcune carte del medio evo. \nAltove ho esternato il dubbio, che a questo Cavane \npotesse riferire il borghetto di Capanne verso Montopoli, \nseppure non fu fra quello della Catena, o di S. Gonda e la \nripa sinistra dell'Arno, presso cui esisteva un egual \nnomignolo nel rio di Cavane. Somministra qualche \nindizio di ciò un istrumento del 1294 relativo ai confini \nstabiliti fra le Comunità di S. Miniato e di Fucecchio. \n(LAMI, Monum. Eccl. Flor.) – Vedere CAPANNE di \nMONTOPOLI.",
    "original_title": "CAVANE",
    "byte_offset": 2813657
  },
  {
    "context": "(Cavectianum) nella Valle del Bisenzio.",
    "title": "CAVARSANO o CAVEZANO",
    "body": "Castello con dogana di frontiera di \nterza classedipendente da quella di Montepiano. La sua \nparrocchia (S. Pietro) con gli annessi di S. Maria alla \nPoggiola e la cappella di S. Martino a Luciana sono nel \npiviere Comunità e Giurisdizione di Vernio, Diocesi di \nPistoja, Compartimento di Firenze. \nRisiede in un risalto di poggio che fa parte della pendice \nmeridionale dell'Appennino di Montepiano, fra il torrente \nCarigiola e quello di S. Quirico, circa un miglio toscano a \nmaestrale di Vernio. Trovasi sulla strada che da Mercatale \nsi dirige per il giogo dell'Appannino verso il vallone del \nLimentra  per entrare nella strada dei Bagni alla Porretta \nlingo il Reno. \nS. Pietro a Cavarsano conta 720 abitanti.",
    "original_title": "CAVARSANO o CAVEZANO",
    "byte_offset": 2814290
  },
  {
    "context": "(Castrum de Cavis) nel Val d’Arno superiore.",
    "title": "CAVE o CAVI",
    "body": "Castello perduto o che ha variato nome, \nsiccome oggi manca ma sua antica chiesa di S. Maria  de \nCavis, nel piviere di Gropina, Comunità Giurisdizione di Terranuova, Diocesi e Compartimento di Arezzo. \nFu signoria dei Conti Guidi, ai quali i terrazzani di Cave \nsi ribellarono nel 1336 per porsi sotto il patrocinio della \nRepubblica fiorentina. Se non i reggitori di questa, nel \n1343, restituirono Cave con altri paesi di quei contorni al \nconte Simone di Popi in ricompensa dei buoni servigj resi \nal popolo fiorentino. – Vedere PERNINA.",
    "original_title": "CAVE o CAVI",
    "byte_offset": 2815075
  },
  {
    "context": "",
    "title": "CAVE di MARMI, e di Pietre della Toscana, compreso il Golfo di Luni",
    "body": "La qualità dei terreni che coprono la Toscana continantale \ne le sue Isole offre nella varietà di roce, in cui si \nsuddividono, una vistosa serie di pietre, le quali \ncostituiscono un oggetto d'industria e di risorsa alle \npopolazoni che le avvicinano. \nContinuando il metodo sinottico stato da noi adottato \nall'articolo Acque Minerali, esporremo qui per serie le \nprincipali cave di marmi e pietre da lavoro distribuite \nsecondo la formazione dei terreni. La natura di \nquest'articolo non permettendo di entrare in dettagli, mi \ngioverà solamente avvertire, che, oltre le quattro \nformazioni geologiche; nelle quali possono suddividersi i \nterreni della Toscana, cioè in Volcanici; in Plutoniani, o \ndi Sollevamento ; in Secoondarj, o di Sedimento inferiore; \no in Terziarj, o di Sedimento superiore, esistono eziandio \naltre rocce intermedie o di transizione fra le rocce \nPlutoniane e quelle Sedimentarie, dove sono state aperte \nmolte cave di pietre. \nHo procurato pertanto di riunire questi terreni Nettuno \nPlutoniani  in un quadro costituente il N.° IV delle Tavole \nSinottiche qui appresso disposte. \n \nPROSPETTO delle Cave di Marmi e di altre Pietre, \ndistribuito secondo la struttura e qualità dei Terreni, cui \nappartengono. \n \nN. I: CAVE aperte nei terreni VOLCANICI, ovvero \ntraboccati dai VULCANI SPENTI della Toscana \n \n- nome: LAVA BASALTINA; posizione geografica: \nRADICOFANI (sommità del monte); qualità e caratteri \ndelle pietre: Colore scuro nerastro. Tessuto granoso \ncellulare, con piccole particelle luccicanti e scoriacee. \nDurezza eguale; sostanze principali che le costituiscono: \nRoccia a base di feldspato con pirosseno e anfigene, stata \nfusa e traboccata dai Vulcani spenti della Toscana \nmeridionale ; uso nelle arti: È adoprata per materiale da \ncostruzione, e per macine \n \n- nome: PEPERINO o TRACHITE; posizione geografica: \nABBADIA S. SALVADORE (Montamiata), PIAN \nCASTAGNAJO (Montamiata), SANTA FIORA \n(Montamiata), CASTEL DEL PIANO (Montamiata); \nqualità e caratteri delle pietre: Tessitura granosa \nporfiritica. Colore grigio-bruno sparso di grani e cristalli \nneri o color persichino sudicio, violetto, giallo vetrino e \nbianco opaco. Durezza ineguale. È ruvida al tatto ; \nsostanze principali che le costituiscono: Roccia \neminentemente feldspatica con poco quarzo, seminata di \nsquamme di mica, con cristalli di feldspato bigio, violetto \ne giallastro; racchiudenti nuclei di ferro carburato, o \n\nrognoni trachitici più compatti e semifusi, detti \nvolgarmente “Anime di Sasso”; uso nelle arti: Si usa per \nopere architettoniche non delicate da costruzione, o per \nlastricare le strade \n \nN. II: CAVE di Pietre aperte nei terreni PLUTONIANO-\nPRIMORDIALI \n \n- nome: GRANITI; posizione geografica: ISOLA di \nELBA a CAMPO; qualità e caratteri delle pietre: \nTessitura granosa contemporaneamente cristallizzata. \nFondo grigio picchiettato di bianco, di nero e di violetto. \nDurissima, e suscettibile di pulimento; sostanze principali \nche le costituiscono: Roccia composta di cristalli di \nfeldspato, di quarzo e di mica intimamente aggregati. \nRacchiude come minerali accessorj bellissime \ncristallizzazioni di turmaline, di acque marine, berilli, \ngranati, ec. Le termaline formano talvolta dei piccoli \nfiloni; uso nelle arti: Per opere grandiose di decorazione. \n– Le cave aperte dai Romani sulla costa di \nPimontenell’Isola d’Elba, e presso al porto del Giglio, \nsono abbandonate. \n \n- nome: GRANITI; posizione geografica: ISOLA del \nGIGLIO; qualità e caratteri delle pietre: Tessitura \ngranosa contemporaneamente cristallizzata. Fondo grigio \npicchiettato di bianco, di nero e di violetto. Durissima, e \nsuscettibile di pulimento; sostanze principali che le \ncostituiscono: Roccia composta di cristalli di feldspato, di \nquarzo e di mica intimamente aggregati. Racchiude come \nminerali accessorj bellissime cristallizzazioni di \nturmaline, di acque marine, berilli, granati, ec. Le \ntermaline formano talvolta dei piccoli filoni; uso nelle \narti: Per opere grandiose di decorazione. – Le cave aperte \ndai Romani sulla costa di Pimontenell’Isola d’Elba, e \npresso al porto del Giglio, sono abbandonate. \n \nN. III: CAVE aperte nei terreni NETTUNIANI \neminentemente PLUTONIZZATI \n \nGABBRI e SERPENTINI \n \n- nome: PRATO VERDE o NERO di PRATO; posizione \ngeografica: PRATO (nel Monte Ferrato); qualità e \ncaratteri delle pietre: Tessuto granoso variegato, \npellucido. Fondo verde cupo punteggiato di verde-porro, \ngrigio o nerastro. Capace di pulimento ; sostanze \nprincipali che le costituiscono: Roccia diallagico-\nmagnesifera composta di serpentina più o meno ricca di \ndiallagio metalloide, ossia Bronzite. Frattura concoide-\nscagliosa ; uso nelle arti: Per lavori architettonici, ed \nanche per piccoli oggetti di ornato. Usato a Firenze, a \nPrato, a Pistoja, ec. da tempo antico. \n \n- nome: GABBRO e PIETRA di FIGLINE; posizione \ngeografica: (nel Monte Ferrato); qualità e caratteri delle \npietre: Tessuto granoso intralciato somigliante alla \nserpentina, i di cui elementi sono distribuiti quasi alla \nfoggia di un rozzo granito; per cui si chiamò fra noi \nGranitone; sostanze principali che le costituiscono: \nRoccia siliceo-feldspatica composta di nuclei \ndiscretamente grandi di giada tenace color violetto o biancastro, con pochi cristalli di diallagio metalloide \ngrigio-verdastro. Vi si trova pure della Prenite bianca in \nmasse e in vene; uso nelle arti: Si cava in grosse moli per \nle macine da mulini che sono forse le migliori e le più \nricercate nella Toscana. \n \n- nome: PIETRA MALTESCA; posizione geografica: \nPIETRAMALA (presso Le Filigare); qualità e caratteri \ndelle pietre: È a più grossi elementi del Granitone di \nPrato, color verde-porro o verde cupo. È meno tenace; \nsostanze principali che le costituiscono: Abbonda di \ndiallagio in grandi cristalli di un lustro spatico, con \ngiada color verde-prasio; uso nelle arti: Si adopera allo \nstesso uso di macine, formate però di più pezzi. \n \n- nome: SERPENTINO o MARMO NERO di SIENA; \nposizione geografica: MURLO di VESCOVADO (nel \npoggio di Vallerano); qualità e caratteri delle pietre: \nTessitura serpentinosa di pasta smorta, con fondo nero e \nmacchiato di una sostanza steatiosa verde-mare. È \nsuscettibile di un pingue pulimento; sostanze principali \nche le costituiscono: Somiglia al Nero di Prato. La \nserpentina è meno ricca di diallagio, e più steatiosa ; uso \nnelle arti: Si lavora a diversi usi, per materiale di \nfabbriche o di ornato nella città di Siena. \n \n- nome: GABBRO della MONTAGNUOLA di SIENA;  \nposizione geografica: BELLARIA (presso la pieve a \nScuola); qualità e caratteri delle pietre: Tessitura granosa \nintralciata. Fondo bigio macchiato di cenerino, e di \nverdognolo biancastro ; sostanze principali che le \ncostituiscono: Roccia composta di giada tenace bianca, \ntalvolta colorita in verde di prasio con diallagio ora \ncenerino ora nero luccicante; uso nelle arti: Può servire \nper macine al pari dei gabbri di molte altre località. \n \nMARMI BIANCHI SALINI \n \n- nome: MARMI BIANCHI SALINI; posizione \ngeografica: CARRARA (sul fianco meridionale del \nMonte Sagro nell’Alpe Apuana); qualità e caratteri delle \npietre: Fondo bianco candido, non di rado venato o \nmacchiato in nerastro, grigio-turchino e paonazzo dai \nminerali accessorj diffusi o riuniti in vene e filoncini \ndentro la massa marmorea. Tessuto granoso saccaroide. \nDurezza uniforme; sostanze principali che le \ncostituiscono: Roccia semplice, consistente in calce \ncarbonata a minuti cristalli. I minerali accessorj, rari nel \nmarmo bianco, più frequenti nel venato e colorito, sono il \nferro ossidulato, oligisto e solfurato, il quarzo in \n“cristalli di Monte” e in smeriglio, e più di rado in zolfo ; \nuso nelle arti: Sono le più antiche, le più preziose e le più \nfamigerate cave dell’Europa, stante la bellezza e copia \ndei suoi marmi statuarj, venati e coloriti in turchino \n(bardigli). Le usarono i Romani, e forse gli Etruschi sotto \nnome di Lunensi Lapidicine \n \n- nome: MARMI BIANCHI SALINI; posizione \ngeografica: SERAVEZZA (nel Monte della Cappella \nsull’Alpe Apuana); qualità e caratteri delle pietre: Fondo \nbianco venato. Tessuto saccaroide a grana più grossa che \nnel marmo statuario del Monte Altissimo. Durezza \n\nuniforme; sostanze principali che le costituiscono: Roccia \nsemplice come la precedente (Carrara, fianco \nmeridionale del Monte Sagro). Sono minerali accessorj \ndiffusi in vene, in macchie, o riuniti in cristalli, lo zolfo, le \npiriti e il ferro magnetico; uso nelle arti: Le cave della \nCappella non contano, che si sappia, una lavorazione più \nantica del secolo XIV. \n \n- nome: MARMI BIANCHI SALINI; posizione \ngeografica: SERAVEZZA (nel Mont’Altissimo sull’Alpe \nApuana); qualità e caratteri delle pietre: Fondo bianco \ncandido. Tessuto saccaroide a grana con pochissime ed \nesili macchie. Consistenza uniforme ; sostanze principali \nche le costituiscono: Roccia semplice come la precedente \n(Seravezza, Monte della Cappella) con pochissimi \nminerali accessorj, fra i quali il maggiore è il ferro \nossidulato; uso nelle arti: Cave state scoperte da \nMichelagnolo Bonarruoti, e ora rimesse in attività e \ningrandite da Marco Borrini. \n \n- nome: MARMI BIANCHI SALINI; posizione \ngeografica: MASSA di CARRARA (nell’Alpe Bassa sul \nFrigido); qualità e caratteri delle pietre: Fondo bianco \nvenato. Tessuto saccaroide, grana più grossa che nel \nmarmo statuario. Durezza uniforme ; sostanze principali \nche le costituiscono: Roccia semplice calcarea carbonata \nsaccaroide con gli stessi minerali accessori che nei \nmarmi di Carrara; uso nelle arti: Cave aperte nel secolo \nXVIII, e abbandonate per la mancanza  di strade rotabili. \n \n- nome: MARMI BIANCHI SALINI; posizione \ngeografica: MONTIGNOSO LUCCHESE (sotto il Monte \nCorchia nell’Alpe Apuana); qualità e caratteri delle pietre: \nFondo bianco venato. Tessuto saccaroide, grana più \ngrossa che nel marmo statuario. Durezza uniforme; \nsostanze principali che le costituiscono: Roccia semplice \ncalcarea carbonata saccaroide con gli stessi minerali \naccessori che nei marmi di Carrara ; uso nelle arti: Cave \nincipienti state aperte nel principio di questo secolo. \n \n- nome: MARMI BIANCHI SALINI; posizione \ngeografica: EQUI nel FIVIZZANESE (sotto il Pizzo \nd’Uccello nell’Alpe Apuana); qualità e caratteri delle \npietre: Fondo bianco venato. Tessuto saccaroide, grana \npiù grossa che nel marmo statuario. Durezza uniforme ; \nsostanze principali che le costituiscono: Roccia semplice \ncalcarea carbonata saccaroide con gli stessi minerali \naccessori che nei marmi di Carrara ; uso nelle arti: Cave \naperte nei secoli trascorsi per lavori architettonici e di \nornato in alcuni paesi della Lunigiana. Ora abbandonate \nper la difficoltà del trasporto. \n \n- nome: MARMI BIANCHI SALINI; posizione \ngeografica: CAMPIGLIA in MAREMMA (nel Monte \nCalvo, continuazione della giogaja della Gherardesca); \nqualità e caratteri delle pietre: Fondo bianco candido. \nTessuto a grana larga lamellare, e in alcuni punti \nsaccaroide. Durezza uniforme ; sostanze principali che le \ncostituiscono: Roccia semplice calcarea cristallina \ntalvolta a contatto di una meno salina di color rossiccio \nche appartiene al quadro n° IV (quadro relativo alle \n“cave aperte nei terreni nettuno-plutoniani a contatto di quelli di sedimento inferiore e medio”); uso nelle arti: \nCave aperte probabilmente al tempo de’Romani per \nlavori di quadro. – Vedere CAMPIGLIA \n \n- nome: MARMI BIANCHI SALINI; posizione \ngeografica: CASTAGNETO della GHERARDESCA (nel \nMonte Calvo, continuazione della giogaja della \nGherardesca); qualità e caratteri delle pietre: Fondo \nbianco candido. Tessuto a grana larga lamellare, e in \nalcuni punti saccaroide. Durezza uniforme; sostanze \nprincipali che le costituiscono: Roccia semplice calcarea \ncristallina talvolta a contatto di una meno salina di color \nrossiccio che appartiene al quadro n° IV (quadro relativo \nalle “cave aperte nei terreni nettuno-plutoniani a contatto \ndi quelli di sedimento inferiore e medio”); uso nelle arti: \nCave aperte probabilmente al tempo de’Romani per \nlavori di quadro. – Vedere CAMPIGLIA \n \n- nome: MARMI BIANCHI SALINI; posizione \ngeografica: RIO (nell’Isola di Elba a Capo d’Arco); \nqualità e caratteri delle pietre: Fondo candido tendente al \ngrigio con venule e nodi di color verdastro e di un lucente \ntalcoso. Tessuto granoso lamellare. Durezza uniforme ; \nsostanze principali che le costituiscono: Roccia semplice \ncome la precedente (di Campiglia in Maremma e \nCastagneto della Gherardesca), a grana più minuta e \nsparsa di macchie grigie e talcose. I minerali accessorj \nche la deturpano sono il ferro e il talco; uso nelle arti: \nCave di recente lavorazione, che forniscono massi \nmediocri per lavori di scultura e di ornato. \n \nN. IV: CAVE aperte nei terreni NETTUNO-PLUTONIANI \na contatto di quelli di SEDIMENTO INFERIORE e \nMEDIO \n \nMARMI SOTTO-SALINI e QUASI STRATIFICATI \n \n- nome: NERO di PORTO VENERE; posizione \ngeografica: GOLFO LUNENSE o della SPEZIA; qualità \ne caratteri delle pietre: Fondo nero -fumo venato di bianco \ne di giallo-arancio – Tessitura sub-saccaroide e granosa; \nnon sempre uniforme. Suscettibile di pulimento ; sostanze \nprincipali che le costituiscono: Roccia semplice calcarea \nattraversata da vene di calcarea candida, e giallo-\nocracea. Il naturalista G. Guidoni fu il primo a scuoprirvi \nnumerosi esemplari di bivalvi; uso nelle arti: Cave \nconosciute dopo il secolo XIII. È marmo apprezzato per \nincrostare colonne ed altri lavori architettonici e \nmobiliari \n \n- nome: MARMO PISANO; posizione geografica: \nMONTE PISANO (presso i Bagni di S. Giuliano); qualità \ne caratteri delle pietre: Fondo bianco-cereo tendente al \npagliato. Tessutogranoso quasi saccaroide; pellucida. \nDurezza uniforme; sostanze principali che le \ncostituiscono: Roccia semplice calcarea attraversata da \nfiloncelli arenacei e talcosi di tinta giallognola; uso nelle \narti: Cave aperte sino dai tempi Romani per gli edifizj di \nPisa, dove tuttora questo marmo è adoprato. \n \nMARMI MISCHI PAONAZZI e BRECCIATI \n \n\n- nome: MARMI MISCHI PAONAZZI e BRECCIATI; \nposizione geografica: STAZZEMA (nel canale delle \nMulina a piè dell’Alpe Apuana); qualità e caratteri delle \npietre: Sono due qualità di brecce marmoree fra loro \npoco distanti. Quelle paonazze mischio-brecciate hanno \nun tessuto sublamellare; un fondo bianco-cereo con \nmacchie lilla, roseo-giallastre, cementate da un calcareo-\ntalcoso. Durezza uniforme ; sostanze principali che le \ncostituiscono: Roccia calcarea con poca allumina e silice \ncolorita dagli ossidi di ferro e forse di manganese. Vi si \ntrova una quantità di talco schistoso intarsiato a guisa di \nvene nella massa calcarea, per cui il marmo prende \nl’aspetto di un “Cipollino”; uso nelle arti: Cave aperte da \nCosimo I verso la metà del secolo XVI. Fu adoprato più \nche oggi non è per colonne, tavole e altre opere \narchitettoniche di gran mole. \n \n- BARDIGLI FIORITI \n \n- nome: BARDIGLI FIORITI; posizione geografica: \nSTAZZEMA (nel canale delle Mulina a piè dell’Alpe \nApuana); qualità e caratteri delle pietre: Tessitura \ngranosa. Pasta formata da schegge di calcarea \nsaccaroide candida e di calcarea turchina. È fetida sotto \nil martello. Suscettibile di un bel pulimento; sostanze \nprincipali che le costituiscono: Roccia essenzialmente \ncalcarea associata allo schisto argilloso calcareo. Sono \naccessorj il ferro solfurato e carburato, e talvolta il zolfo \nin cristalli; uso nelle arti: Si lavora in tavole segate in \nsenso trasversale agli strati. È da 4 secoli ricercatissimo \nper tavole, impiallacciature e altre opere di lusso. \n \n- nome: BROCCATELLO della GHERARDESCA; \nposizione geografica: CASTAGNETO (nei Monti della \nGherardesca); qualità e caratteri delle pietre: Tessitura \nsublamellare di fondo bianco carnicino con macchie e \nvene di un rosso più o meno acceso. Durezza eguale; è \nsuscettibile di pulimento; sostanze principali che le \ncostituiscono: Roccia calcarea con poca allumina, \ncolorita dal ferro ossidulato, e forse da qualche altro \nminerale accessorio; uso nelle arti: Per opere di ornato e \nsegato in lastre fu adoprato sino dal secolo XIV nelle \npareti esteriori della Metropolitana fiorentina.  \n \n- nome: PORTA SANTA o MARMO PERSICHINO di \nCALDANA; posizione geografica: CALDANA (nella \nMaremma Grossetana); qualità e caratteri delle pietre: \nFondo bianco incarnato. Tessitura granosa, con \ngradazioni di tinta rossastra, vinata o bianco-\ncenerognola; sostanze principali che le costituiscono: \nRoccia calcarea con poca allumina e silice, colorata da \nossidi come sopra (Broccatello della Gherardesca). il \nprof. Paolo Savi trovò in questo marmo avanzi di \nAmmoniti; uso nelle arti: Per opere di quadro fu \nadoperato nella fabbrica del Duomo di Siena, e di quello \ndi Grosseto, a partire dal secolo XIV. \n \n- nome: BROCCATELLO di MONTIERI; posizione \ngeografica: MONTIERI (nel poggio di Montieri); qualità \ne caratteri delle pietre: Fondo bianco incarnato. Tessitura \ngranosa, con gradazioni di tinta rossastra, vinata o \nbianco-cenerognola ; sostanze principali che le costituiscono: Roccia calcarea con poca allumina e \nsilice, colorata da ossidi come il Broccatello della \nGherardesca. È più ricco di Ammoniti del Marmo \nPersichino; uso nelle arti: Usato dai Senesi sino dai tempi \ndella loro Repubblica  \n \n- nome: BROCCATELLO di GERFALCO; posizione \ngeografica: GERFALCO (nella Cornata di Gerfalco); \nqualità e caratteri delle pietre: Fondo bianco incarnato. \nTessitura granosa, con gradazioni di tinta rossastra, \nvinata o bianco-cenerognola; sostanze principali che le \ncostituiscono: Roccia calcarea con poca allumina e \nsilice, colorata da ossidi come il Broccatello della \nGherardesca. È più ricco di Ammoniti del Marmo \nPersichino; uso nelle arti: Si crede sia stato usato in \nalcune fabbriche di Siena. \n \n- nome: MARMO ROSSO di GARFAGNANA; posizione \ngeografica: MASSA di SASSO ROSSO in Garfagnana; \nqualità e caratteri delle pietre: Tessitura semi-granosa e \nquasi terrosa. Fondo laterizio con vene di un rosa vinato. \nPasta non sempre omogenea, né molto dura. Poco \nsuscettibile di pulimento; sostanze principali che le \ncostituiscono: Roccia calcarea - argillosa con ferro \nossidato, e molti avanzi di grosse Ammoniti. Il prof. \nPaolo Savi e olindo Dini vi hanno scoperto qualche \nbell’esemplare di Ortoceratiti; uso nelle arti: Poco usato \nper non trovarsi in grossi pezzi di pasta uniforme, e per \nl’appannato pulimento che riceve. \n \n- nome: MARMO GIALLO e BROCCATELLO di \nSIENA; posizione geografica: MONTARRENTI (nella \nMontagnola di Siena); qualità e caratteri delle pietre: \nTessitura granosa, compatta, talvolta saccaroide. Fondo \nbianco di miele retato di giallo, paonazzo o carnicino. È \nsuscettibile di pulimento; sostanze principali che le \ncostituiscono: Roccia calcarea con un poco di allumina e \ndi silice. Fra i minerali accessorj trovasi il ferro idrato e \nossidato, e forse anche il manganese, e molti avanzi di \ngrosse Ammoniti. Il prof. Paolo Savi e olindo Dini vi \nhanno scoperto qualche; uso nelle arti: Queste cave, \naperte in tempi moderni, forniscono massi di gran mole \nper segarsi in tavole e altri ornamenti architettonici. \n \n- nome: MARMO BROCCATELLO; posizione \ngeografica: CELSA (nella Montagnola di Siena); qualità e \ncaratteri delle pietre: Tessitura e caratteri simili al marmo \ndi Montarrenti; sostanze principali che le costituiscono: \nRoccia calcarea con poca allumina. Sono minerali \naccessorj quelli del marmo di Montarrenti ; uso nelle arti: \nSono cave meno lavorate di quelle aperte a Montarrenti. \n \n- nome: MARMO BROCCATELLO; posizione \ngeografica: SPANNOCCHIA (nella Montagnola di \nSiena); qualità e caratteri delle pietre: Tessitura e \ncaratteri simili al marmo di Montarrenti; sostanze \nprincipali che le costituiscono: Roccia calcarea con poca \nallumina. Sono minerali accessorj quelli del marmo di \nMontarrenti ; uso nelle arti: Sono cave meno lavorate di \nquelle aperte a Montarrenti. \n \n- nome: MARMO BROCCATELLO; posizione \n\ngeografica: FROSINI (nella Montagnola di Siena); qualità \ne caratteri delle pietre: Tessitura e caratteri simili al \nmarmo di Montarrenti; sostanze principali che le \ncostituiscono: Roccia calcarea con poca allumina. Sono \nminerali accessorj quelli del marmo di Montarrenti; uso \nnelle arti: Sono cave meno lavorate di quelle aperte a \nMontarrenti. \n \n- DIASPRI \n \n- nome: DIASPRI; posizione geografica: BARGA (nella \nValle del Serchio); qualità e caratteri delle pietre: \nTessitura granosa compatta, disposta in strati di varia \nconsistenza, elementi e colori. Questi ultimi cangiano \ndalla tinta laterizia a quella sanguigna vivacissima. \nVenature e macchie di quarzo jalino candido; sostanze \nprincipali che le costituiscono: Roccia silicea con poca \nallumina e ossido di ferro. In origine fissile e argillosa di \ncolor rosso bruno, penetrata e convertita in diaspro da \nuno spato siliceo, che, ora in forma di vene, ora di \nmacchie bianche dona alla roccia un aspetto agatato e \nbrillantissimo. – Vedere BARGA  di Garfagnana; uso \nnelle arti: Di questo diaspro è incrostata una gran parte \ndella ricca cappella Regia di S. Lorenzo a Firenze. Sono \ncave abbandonate per mancanza di pezzi uniformemente \ndiasprini e agatati. \n \n- nome: DIASPRI; posizione geografica: PONTREMOLI \n(nel torrente Gordana); qualità e caratteri delle pietre: \nTessitura granosa compatta, disposta in strati di varia \nconsistenza, elementi e colori. Questi ultimi cangiano \ndalla tinta laterizia a quella sanguigna vivacissima. \nVenature e macchie di quarzo jalino candido; sostanze \nprincipali che le costituiscono: Roccia silicea con poca \nallumina e ossido di ferro. In origine fissile e argillosa di \ncolor rosso bruno, penetrata e convertita in diaspro da \nuno spato siliceo, che, ora in forma di vene, ora di \nmacchie bianche dona alla roccia un aspetto agatato e \nbrillantissimo. – Vedere BARGA  di Garfagnana; uso \nnelle arti: Non furono mai tentati che piccoli saggi. \n \n-CALCEDONIE \n \n- nome: CALCEDONIE; posizione geografica: MONTE \nRUFFOLI (nel Volterrano fra le sorgenti della Trossa e \ndella Sterza in Val di Cecina); qualità e caratteri delle \npietre: Tessitura compatta e translucida. Fondo latteo \ngiallastro, o bigio-celestino graduato. Superficie ruvida \ntubercolosa, coperta da una corteccia screpolata giallo-\nbruna terrosa ; sostanze principali che le costituiscono: \nRoccia quarzosa in pezzi isolati di figura tondeggiante. È \nformata di pietre cornea, o petroselce agatoide, che a \nguisa di filoni si incontra fra i gabbri serpentinosi di \nquella proteiforme contrada; uso nelle arti: Si cava per \nl’Imperiale e Regio Laboratorio delle pietre dure a \nFirenze. Varj mobili preziosi dei RR. palazzi e cappelle \nsono intarsiati o fatti di queste calcedonie. \n \n- PIETRA VERRUCANA o BRECCIA della VERRUCA \n \n- nome: PIETRA VERRUCANA o BRECCIA della \nVERRUCA; posizione geografica: sotto il MONTE della VERRUCA di PISA; qualità e caratteri delle pietre: \nTessitura brecciata sub-granulare e stratificata, \nvariamente colorata. Durissima, ruvida, non suscettibile \ndi pulimento; sostanze principali che le costituiscono: \nRoccia siliceo-argillosa composta di frammenti di ardesia \ne di quarzo, attraversati e collegati da numerose vene o \nfiloncini di quarzo pingue e talcoso, talora cristallino a \nguisa d’ingemmamenti. Fra i minerali accessorj avvi la \nClorite; uso nelle arti: Cave aperte da tempi remotissimi \nper farne ottime macine da mulini di qualsiasi grandezza. \n \n- PIETRA da ALLUME o ALLUMITE \n \n- nome: PIETRA da ALLUME o ALLUMITE; posizione \ngeografica: MONTIERI (presso Massa Marittima in Val \ndi Cornia); qualità e caratteri delle pietre: Tessitura sub-\ngranulare stratificata. Trovasi subalterna a uno schisto \nsiliceo-calcareo. Aspetto careo bianco-livido, talora \ncarnicino. Untuosa al tatto; sostanze principali che le \ncostituiscono: Roccia composta di allumina e di silice \nsolfurata con potassa. Sono minerali accessorj i solfuri di \nferro, di antimonio e di piombo; uso nelle arti: Cave \naperte sino dal secolo XIII, e conseguentemente assai \nprima di quellefamose della Tolfa. Sono tuttora in \nattività. \n \n- nome: PIETRA da ALLUME o ALLUMITE; posizione \ngeografica: MONTEROTONDO (sotto Monte Leo in Val \ndi Cornia); qualità e caratteri delle pietre: Tessitura sub-\ngranulare stratificata. Trovasi subalterna a uno schisto \nsiliceo-calcareo. Aspetto careo bianco-livido, talora \ncarnicino. Untuosa al tatto; sostanze principali che le \ncostituiscono: Roccia composta di allumina e di silice \nsolfurata con potassa. Sono minerali accessorj i solfuri di \nferro, di antimonio e di piombo; uso nelle arti: Furono \nscavate dal secolo XIII. Attualmente abbandonate. \n \n- nome: PIETRA da ALLUME o ALLUMITE; posizione \ngeografica: CASTELNUOVO (in Val di Cecina); qualità \ne caratteri delle pietre: Tessitura sub-granulare \nstratificata. Trovasi subalterna a uno schisto siliceo-\ncalcareo. Aspetto careo bianco-livido, talora carnicino. \nUntuosa al tatto ; sostanze principali che le costituiscono: \nRoccia composta di allumina e di silice solfurata con \npotassa. Sono minerali accessorj i solfuri di ferro, di \nantimonio e di piombo; uso nelle arti: Furono scavate dal \nsecolo XIII. Attualmente abbandonate. \n \nN. V: CAVE aperte nei terreni SECONDARI, o di \nSEDIMENTO INFERIORE e MEDIO \n \n- nome: ALABASTRO - CALCAREO; posizione \ngeografica: CA STELNUOVO dell’ABATE (in Val \nd’Orcia nel Senese); qualità e caratteri delle pietre: \nStruttura granulare marmorea, candida, talvolta \nmacchiata a zone di color violetto, rosco o cotognino. È \nsuscettibile di pulimento; sostanze principali che le \ncostituiscono: Roccia calcarea semplice concrezionata e \nstalattitica racchiusa fra la calcarea compatta a potenti \nfiloni insieme con altra a grana più distinta, che prende \nl’aspetto di un bellissimo travertino; uso nelle arti: Cave \nconosciute sino dai tempi romani. Il vicino tempio di S. \nAntimo è costruito di questa pietra, detta “Alabastro di \nSiena”. È marmo apprezzato per incrostare colonne ed \naltri lavori architettonici e mobiliari \n \n- nome: MARMO NERO E BIANCO di CHIANCIANO; \nposizione geografica: CHIANCIANO (nel Monte della \nMaddalena in Val di Chiana); qualità e caratteri delle \npietre: Tessitura subgranulare compatta. Fondo nerastro \nretato da frequenti vene di spato candido. Prende un \nbuon pulimento; sostanze principali che le costituiscono: \nRoccia calcarea semi-cristallina racchiusa fra quella \nstratiforme compatta. Sono minerali accessorj il ferro \noligisto, e ossidulato, donde ripete la sua tinta; uso nelle \narti: È adoprato nel paese per colonne, pilastri, capitelli e \naltre opere di quadro. \n \n- nome: MARMO ROSSO di MONSUMMANO; \nposizione geografica: MONSUMMANO (nel Monte \nomonimo in Val di Nievole) e MONTE RANTOLI (in \nVal d’Ema); qualità e caratteri delle pietre: Tessitura \ncompatta. Fondo rosso laterizio attraversato da vene \nbianche e grigio-verdastre. Riceve un sufficiente \npulimento ; sostanze principali che le costituiscono: \nRoccia calcarea compatta con vene spatiche di grandezza \nineguale. È colorata da ossidi di ferro, e forse di \nmanganese, come quello che cavavasi a S. Giusto a \nMonte Rantoli; uso nelle arti: Marmo adoprato in lastre e \nin grandi saldezze nel tempio maggiore e nella gran torre \ndi Giotto a Firenze.\n\n- nome: PIETRA RUINIFORME e LITOGRAFICA; \nposizione geografica: PONTE a RIGNANO (nel Val \nd’Arno di sopra a Firenze); qualità e caratteri delle pietre: \nTessitura compatta. Pasta uniforme cenerina con vene \nmacchiate di giallo-marrone; sostanze principali che le \ncostituiscono: Roccia calcarea sedimentaria. Sono \naccessorie la silice ferrifera penetrata a guisa di venule \nnella massa calcarea. Quella priva di vene serve alla \nlitografia; uso nelle arti: Cave aperte da poco tempo per \nl’uso della litografia, 1/2 miglio a ponente del Ponte a \nRignano \n \n- nome: PIETRA SERENA o ARENARIA FINE; \nposizione geografica: FIESOLE (sul monte di Fiesole e in \nmolte altre pendici dell’Appennino Toscano); qualità e \ncaratteri delle pietre: Tessitura compatta e stratiforme. \nColor bigio-azzurrognolo, talvolta con zone di un giallo \nceciato. Durezza uniforme e suscettibile di pulimento ; \nsostanze principali che le costituiscono:Roccia composta \ndi granellini di quarzo, e di molte squamette di mica \nargentina. La calcarea, l’allumina e il ferro idrato sono \nle sostanze accessorie, la cui maggiore o minore \nproporzione influisce sulla qualità e pregio della pietra ; \nuso nelle arti: Fra le cave arenarie dell’Appennino sono \nqueste di Fiesole le più famigerate per le opere di quadro. \nEsse hanno fornito da diciotto secoli il materiale \nmaggiore a Firenze. \n \n- nome: PIETRA FORTE di FIRENZE; posizione \ngeografica: MONTE RIPALDI e CAMPORA (nei poggi \ncontigui a Firenze dal lato australe); qualità e caratteri delle pietre: Tessitura compatta stratiforme. Frattura \nscagliosa. Color bigio alquanto azzurrognolo. È \nattraversata da vene spatiche. Durissima, e divisibile in \nlastroni; sostanze principali che le costituiscono: Roccia \nsiliceo-calcareaappartenente alla formazione della Pietra \nSerena di Fiesole, ma più scarsa di mica, più copiosa di \ncalce carbonata. N.B. Il granitello di Mosciano è un \nconglomerato calcareo-siliceo con Nummuliti; uso nelle \narti: Serve giornalmente, dal tempo del potestà Rubaconte \nin poi, al selciato delle strade di Firenze \n \nN. VI: CAVE aperte nei terreni TERZIARJ, o di \nSEDIMENTO SUPERIOE \n \n- nome: ALABASTRO GESSOSO; posizione geografica: \nVOLTERRA (a S. Anastasio e a Ugliano); qualità e \ncaratteri delle pietre: Tessitura granosa compatta, \ntraslucida, di un bianco latteo; talvolta venato di giallo e \ndi bigio cupo. Dolcissimo ad essere lavorato e ridotto a \nlucentezza di spato ; sostanze principali che le \ncostituiscono: Roccia semplice consistente in calce pura \nsaturata di aciso solforico, Trovasi in rognoni (ovoli) \nincrostati di cristalli di selenite, dentro la marna cerulea \nconchigliare; uso nelle arti: L’alabastro di Volterra è \nusato sino dai secoli Etruschi, siccome lo attestano i \nsepolcreti di quella città. \n \n- nome: ALABASTRO GESSOSO; posizione geografica: \nCASTELLINA MARITTIMA (in Val di Fine); qualità e \ncaratteri delle pietre: Tessitura granosa compatta, \ntraslucida, di un bianco latteo; talvolta venato di giallo e \ndi bigio cupo. Dolcissimo ad essere lavorato e ridotto a \nlucentezza di spato ; sostanze principali che le \ncostituiscono: Roccia semplice consistente in calce pura \nsaturata di aciso solforico, Trovasi in rognoni (ovoli) \nincrostati di cristalli di selenite, dentro la marna cerulea \nconchigliare. – Vedere CASTELLINA MARITTIMA; \nuso nelle arti: Forniscono “ovoli” di una mole maggiore \ndell’alabastro presso Volterra.",
    "original_title": "CAVE di MARMI, e di Pietre della Toscana, compreso il",
    "byte_offset": 2815695
  },
  {
    "context": "",
    "title": "CAVEZZANA D’ANTENA",
    "body": "– Vedere ANTENA (CAVEZZANA d’).",
    "original_title": "CAVEZZANA D’ANTENA",
    "byte_offset": 2846761
  },
  {
    "context": "nella Valle di Magra.",
    "title": "CAVEZZANA GORDANA",
    "body": "Casale \ncon parrocchia (S. Maria) nella Comunità Giurisdizione \nDiocesi e 2 miglia toscane a ponente di Pontremoli, \nCompartimento di Pisa. \nRisiede in poggio sulla ripa destra del torrente Gordana, \nda cui prese lo specifico questo casale, onde distinguerlo \ndall'altro Cavezzana del Pontremolese, denominato \nd'Antena dal fosso che l'avvicina. \nNel distretto di questo Cavezzana, alla sinistra del torrente \nGordana, trovasi fra le rocce stratiformi appenniniche uno \nschisto argillo-siliceo che fa passaggio al diaspro. – \nVedere BARGA e PONTREMOLI, Comunità. \nLa parrocchia di S. Maria a Cavezzana Gordana conta 157 \nabitanti.",
    "original_title": "CAVEZZANA GORDANA",
    "byte_offset": 2846825
  },
  {
    "context": "(quasi Gabiniana) in Val di Lima.",
    "title": "CAVINANA",
    "body": "Villaggio già Castello con pieve (S. Maria Assunta) nella Comunità \nGiurisdizione e circa miglia toscane 1 e 1/2 a levante di \nSan Marcello, Diocesi di Pistoja, Compartimento di \nFirenze. \nRisiede in una piaggia a mezza costa sul fianco \nmeridionale dell'Appennino pistojese, sotto il monte \nCrocicchio , fra le scaturigini del torrente Limestre \ntributario del fiume Lima, e poco lungi dalle fonti del \ntorrente Maresca, che nasce sul dorso del poggio di \nCavinana e va a scaricarsi nel Reno.  \nTennero in Cavinana signoria i Conti Guidi, confermata \ndall’imperatore Arrigo VI con diploma spedito il 25 \nmaggio 1191 a favore di Guido conte di Modigliana, cui \nrilasciò, fra gli altri castelli della montagna di Pistoja, \nMomigno, Pupilio, Castel Ruffino, l'Alpe d'Orsigna, S. \nMarcello, e Cavinana con tutta la sua corte. \nPer altro il castello di Cavinana anche in quella età \ndipendeva nel politico del Comune di Pistoja, incorporato \npiù tardi alla Repubblica fiorentina, sino a che \nquest'ultima trovò nelle piagge di Cavinana nuovi campi \ndi Filippi, essendo questo il luogo dove accadde nel 1530 \ncon la morte del capitano Ferruccio la sconfitta \ndell'esercito e l'ultima ora della Repubblica Fiorentina. \nCon tutto ciò le antiche fazioni dei Cancellieri e \nPanciatichi, state sempre funeste ai Pistojesi, \nriaffacciandosi alla morte del primo duca di Firenze per \nlasciare in Cavinana un esempio di ferina crudeltà che fu \ntramandato alla memoria dei posteri. \nEra questo castello, come ai tempi della repubblica, diviso \nin due parti: le case cioè verso Pistoja, dov'era la pieve, \nabitata dalla fazione dei Cancellieri, le altre verso San \nMarcello dominate dai Panciatichi. I quali ultimi \ntrovandosi allora superiori di forze, avevano assalito più \nvolte le abitazioni dei loro nemici, che fortificati nella \npieve e sua torre non erano senza speranza di ricevere \najuti, onde far le loro vendette. Mentre il commissario del \ngoverno studiavasi di mettere d'accordo, e d'indurre \nciascuna delle parti a mandare 8 di loro in ostaggio a \nFirenze, purché i cancellieri liberati dall'assedio fossero \nlasciati andare salvi; mentre questi già quattro dei loro \nstatichi avevano consegnato, i Panciatichi assaltarono i \nripari dei loro nemici, e quivi né a età né a sesso avendo \nriguardo, parte col ferro, parte col fuoco in poco d'ora più \ndi 80 di loro spietatamente svenarono. (AMMIR. Istor. \nfior. lib. 32) \nLa parrocchia di Cavinana conta 661 abitanti.",
    "original_title": "CAVINANA",
    "byte_offset": 398547
  },
  {
    "context": "nell’Appennino di Pietramala.",
    "title": "CAVRENNO",
    "body": "– Vedere CAPRENNO.",
    "original_title": "CAVRENNO",
    "byte_offset": 2850038
  },
  {
    "context": "(Caprilia) Nel Val d'Arno superiore.",
    "title": "CAVRIGLIA, o CAPRIGLIA",
    "body": "Villaggio che ha dato il nome, ed è capoluogo \ndi una nuova comunità e di un antico piviere nella \nGiurisdizione e Vicariato di San Giovanni, Diocesi di \nFiesole, Compartimento di Siena. \nÈ situato sulla spianata dei monti del Chianti dal lato che \nacquapendono nella valle superiore dell'Arno, nel grado \n29° 8’ 6” di longitudine e 43° 31’ 5” di latitudine circa 4 \nmiglia toscane a ostro-libeccio di San Giovanni, e quasi \naltrettanto a ponente di Montevarchi. Se si ricerca l'etimologia di questo luogo, la più plausibile \nsembra essere quella derivata dalle capre selvatiche, o \ncaprioli che abbondare dovevano un di nelle selvose \npendici di questi monti, dove si conservano i nomignoli  di \nAvane, e di Cervia, come contrada selvosa e destinata alla \ncaccia. – Vedere AVANE, AVENANO, ec. \nA provare però l'antichità di Cavriglia non vi ha d'uopo di \nricorrere all'apocrifo diploma di Carlo Magno alla badia \ndi Nonantola, nel quale la contrada di Caprilia, Avane, \nColle Fenario, e altri luoghi del Val d'Arno superiore sono \nnominati; giacché troviamo la pieve di S. Giovanni \nBattista a Capriglia rammentata nella bolla del pontefice \nPasquale II spedita al vescovo di Fiesole, nel 1103, e un \nsecolo innanzi nelle carte delle badie di Passignano e \nColtibuono. \nDa queste ultime si comprende, che nella contrada di \nCavriglia sino al mille aveva dominio la stirpe de'Ricasoli \ne dei Firidolfi loro consorti. Uno di questa casata, alla \nquale tuttora appartiene il padronato della chiesa plebana \ndi Cavriglia, Zanobi figlio di Ridolfo, nel 3 ottobre 1043, \nassegnò alla badia di Passignano il suo podere e Corte di \nRiofino posta in Monte Ruseto  (forse la villa della Corte \nsul torrente omonimo) nel piviere di S. Giovanni a \nCapriglia: donazione che con atto pubblico, rogato in \nFirenze nel 16 Marzo 1055, confermò alla badia \nmedesima Adalagita figlia di Bernardo e vedova di \nZanobi Firidolfi. \nCon istrumento del 30 gennajo 1053, un altro figlio di \nRidolfo (Alberto) donò alla badia di Coltibuono tutte le \nsue case, corti e terreni posti nei pivieri di S. Giovanni a \nCapriglia e di S. Pancrazio a Vertine, situati nei luoghi di \nSoviceto , Monte Tondello, alle Terrine, e nel monte a \nTavernole. \nNello stesso secolo XI si rese più noto Cavriglia per la \nfama che andò acquistando la beata Berta fondatrice e \nbadessa di un monastero di recluse, posto a poca distanza \ndalla pieve, dove è sorto un villaggio denominato per \nantonomasia il Monastero . – Vedere CAVRIGLIA \n(MONASTERO di). \nLa chiesa plebana di Cavriglia, stata rimodernata nel \n1779, è bella, grande e a tre navate con sei archi per parte \nsostenuti da pilastri, ornata di stucchi e di buone pitture, \noltre due bassorilievi di terra della Robbia, uno dei quali \nnella facciata esterna sotto il portico, e l'altro sopra il \nfonte battesimale. \nNell'angolo del prato davanti alla chiesa serve di base a \nuna croce un'antica ara pagana di grossolano macigno, o \npudinga, trovata nello scalzare i fondamenti della \nrimodernata chiesa. \nL'antico piviere di Cavriglia abbracciava una gran parte \ndella Comunità di San Giovanni, e di quella di \nMontevarchi. \nDal registro delle chiese e pivieri della diocesi fiesolana, \nredatto nel 1299, risulta che la pieve di S. Giovanni \nBattista di Cavriglia a quell'epoca era matrice di 14 \nchiese, cioè; 1. S. Maria a Moncione; 2. S. Marco a \nMoncione (detto allora de Pocis); 3. S. Tommaso della \nCuria di Montevarchi (volgarmente S. Tommé); 4. \nCanonica di S. Angelo di Sereto (ignota); 5. S. Lorenzo di \nMontevarchi (ora collegiata); 6. S. Lorenzo di Pian \nAlberti (ora di S. Giovanni); 7. S. Clemente di Pian \nAlberti (distrutta); 8. S. Maria a Ricasoli; 9. S. Silvestro al \nMontajo ; 10. S. Maria di Capriglia  (detto il Monistero); \n11. S. Bartolommeo di Guadalta  (ignota); 12. S. Giorgio \na Villole (soppressa); 13. S. Jacopo a Castiglioni (diruta); \n14. S. Pietro de Formica (forse Monte Gonzi). \nFra le chiese succursali preaccennate, dipendono \nattualmente dalla pieve di Cavriglia le seguenti sei \nparrocchie; 1. S. Pietro a Monte Gonzi, Prioria con \nbattistero; 2. S. Silvestro al Montajo ; 3. S. Maria a \nRicasoli; 4. S. Tommé; 5. S. Marco a Moncioni; 6. S. \nMaria al Monastero di Cavriglia . \nLa parrocchia di S. Maria a Moncioni passò sotto la \ngiurisdizione della curia vescovile di Arezzo, attesa la \npermuta fatta nel 1639 con la prepositura di S. Andrea a \nCennano portata in Montevarchi. \nComunità di Cavriglia. – Ha una superficie territoriale di \n17689 quadrati, dei quali 366 quadrati sono presi da corsi \ndi acqua e strade. Vi si contavano nel 1833 in dieci \nparrocchie 3759 abitanti a ragione di 175 individui per \nogni miglio quadrato di suolo imponibile. \nLa figura irregolarmente conica di questo territorio \ncircondato da sei Comunità ha la base che guarda Gaville \ne Figline, con la punta volta a ostro verso il giogo dei \nmonti che separano il Chianti dalla Valle superiore \ndell'Arno. Da questo lato, a partire dal giogo presso \nVillole, trovasi a contatto la Comunità di Gajole lungo il \ncrine dei monti del Chianti avvicinando la badia di \nColtibuono, e di là oltrepassato monte Cinciano trova al \nluogo della Morellina la Comunità di Greve. Con questa \nvoltando la fronte da libeccio a ponente cammina lungo la \nspina dei poggi per quasi un miglio passando presso a \nCastiglioni . Giunta al termine di Casalmonte subentra la \nComunità di Figline, con la quale ripiegando a \nsettentrione scende verso S. Donato in Avane lungo i \nborri del Pian d'Olmo , e del Pescinale sino alla \nconfluenza del fosso di Meleto, detto delle Grillaje , dove \ncangia il nome in quello di S. Cipriano. Costà dopo aver \ncorso un breve tragitto per la strada comunitativa di Pian \nFranzese volta verso grecale sino a che arriva alla \nTaberna detta del Forestello. A questo punto alla \nComunità di Figline sottentra quella di S. Giovanni, con \nla quale percorre un tratto della strada che va a S. \nCipriano lungo la sinistra ripa del torrente Mulinaccio, \nche attraversa per dirigersi a maestrale al di là del torrente \nVacchereccia o di Cervia. A levante di questo incontra il \nborro della Madonna, e poco più avanti quello ai Frati, \ndopo di che entra nella via provinciale del Chianti, dove \ntrova la Comunità di Montevarchi. Con quest'ultima \nfronteggia ripiegano a levante, e quindi a scirocco \nmediante la strada della Selva che sale i poggi di Monte \nGonzi e di Villole per ritornare sul crine dei monti del \nChianti, dove ritrova la Comunità di Gajole. \nPiccoli torrenti, borri e fossatelli scendono dal fianco di \nquesti poggi nell'Arno. Quello di maggior corso e più \ncopioso di acque è il torrente che presso Cavriglia porta il \nnome di Cervia (quasi per indicare l'etimologia del paese) \nnoto più a basso sotto il vocabolo di Vaccareccia da un \ncasale omonimo che costeggia. Nasce sotto la badia di \nColtibuono da varie fonti, le quali riunite insieme al \nborghetto di Grimoli, scorrono per le pendici orientali del \npoggio di Montajo, e di là passando fra il Monastero e la \npieve di Cavriglia vanno a prendere il borro di Cerboli \nche viene da S. Pancrazio. È alla confluenza di quest'ultimo che il torrente Cervia acquista il nome della \nVacchereccia, sino a che si vuota nell'Arno mezzo miglio \na maestrale della Terra di San Giovanni. \nL'altro torrente è quello di S. Cipriano, detto altrimenti del \nMulinaccio, il quale dopo avere accolto nel suo alveo i \nborri di Meleto, delle Corti e di Bicchieraja , attraversa la \nstrada Regia aretina sotto il ponte del Porcellino 1/2 \nmiglio innanzi di sboccare in Arno. \nAttraversa questa Comunità dal lato di levante la strada \nprovinciale che scende nel Val d'Arno dal Chianti per il \ngiogo di Coltibuono sino a Montevarchi. – Sono \ncomunitative quelle che staccansi dalla Regia aretina al \nponte delle Forche rimontando il torrente Vacchereccia e \nquello della Cervia sino al monastero di Cavriglia, dove \nimbocca nella provinciale del Chianti. \nDue altri tronchi di strade si diramano da quest'ultima per \nCastelnuovo, S. Martino e la villa di Meleto. \nLa qualità del terreno che forma l'ossatura esteriore di \nquesta pendice di monte, appartiene nella parte superiore \nalla calcarea compatta coperta dall'arenaria a grossi \nnoccioli di quarzo, di argilla e di minute squamme di \nmica, roccia che rassomiglia a un conglomerato \ngrossolano di formazione posteriore all'arenaria \nappenninica. Tale è quello che forma l'esteso ripiano a \nmezza costa del poggio nei contorni di Cavriglia, sino a \ndue miglia a ponente della pieve e allo stesso livello di \nCavriglia. Alla sinistra del borro di Massa , o della \nBicchieraja , la formazione di macigno resta \nprofondamente sepolta sotto un sabbione che cuopre \nun'antica selva di piante monocotiledoni incarbonite e \nimpregnate di solfuri bituminosi. La quale lignite occupa \nuna superficie di più miglia nel così detto Piano d'Avane e \nPian Franzese sino oltrepassato il borro di S. Cipriano \nverso Gaville: mentre nella parte inferiore di queste stesse \npendici, fra Castelnuovo, Vacchereccia e Monte Carlo, \nfurono sepolte nel sabbione arenario piccolissime \nconchiglie palustri e giganteschi quadrupedi di specie \nperdute. \nÈ lungo le profonde ripe del borro di Rosseto, ossia delle \nCorti, dove la lignite si affaccia in maggior copia fra un \nmacigno argilloso di color rosso, e più spesso nero \nferrigno, semi-vetrificato dalle intestine accensioni di quel \nlegno fossile. \nTali incendj eventuali accaddero anche alla nostra età; fra \ni quali uno per più anni si è mantenuto nel Pian Franzese: \ne ciò a danno di quegli abitanti esposti a una respirazione \nsoffocante, e a documento dei vini che alteravansi nelle \ncantine di quella contrada al punto, che vi rivolse le cure \nil governo per cercare il modo di ripararvi. \nPer quel che spetta alla produzione agraria, è questa una \ndelle sezioni del Val d'Arno superiore la più ricca di \ncoltura, e dove vegetano boschi di cerri, castagni, olivi, \ngelsi e vigne fra i campi seminati a cereali, a legumi, o \naltre piante, irrigate all'uopo dalle acque correnti dei rivi \nche scendono da quelle piagge. Anco la caccia fornisce \nuna risorsa al passatempo dei possidenti, e al lucro dei \ncampagnuoli, massimamente nell'autunnale stagione, \nallorché suol praticarsi costà sull'occaso una caccia \nspeciale ai volatili. \nLa Comunità di Cavriglia fu eretta nel 1811, staccandola \nda quella di San Giovanni, cui erano stati incorporati sino \ndal 1774 i comuni della Lega d'Avane. \n\nSi praticano in Cavriglia due fiere nell'anno, una nel \nprimo lunedì di agosto, l'altra nel secondo lunedì di \ndicembre. \nLa Comunità di Cavriglia dipende nel civile e nel crinale \ndal Vicario Regio di S. Giovanni, nell'economico dalla \nCamera di sopraintendenza Comunitativa di Siena. Essa \nha la sua cancelleria a Radda, l'ufizio per l'esazione del \nRegistro in Montevarchi, la conservazione delle ipoteche \ne la Ruota in Arezzo. \n \nPOPOLAZIONE della Comunità di CAVRIGLIA a tre \nepoche diverse (1) \n \n- nome del luogo: Avane, titolo della chiesa: S. Cipriano \n(Cura), comune antico: già Comune di Castelnuovo, \nabitanti nel 1551: n° 742 (con S. Donato a Castelnuovo in \nAvane), abitanti nel 1745: n° 488, abitanti nel 1833: n° \n- nome del luogo: Castelnuovo in Avane, titolo della \nchiesa: S. Donato (Prioria), comune antico: già Comune \ndi Castelnuovo, abitanti nel 1551: n° 742 (con S. Cipriano \na Avane), abitanti nel 1745: n° 194, abitanti  nel 1833: n° \n- nome del luogo: CAVRIGLIA, titolo della chiesa: S. \nGiovanni Battista (Pieve), comune antico: già Comune di \nMontajo, abitanti nel 1551: n° 575 (con S. Maria al \nMonastero di Cavriglia e S. Silvestro a Montajo), abitanti \nnel 1745: n° 276, abitanti nel 1833: n° 341 \n- nome del luogo: Monastero di Cavriglia, titolo della \nchiesa: S. Maria (Prioria), comune antico: già Comune di \nMontajo, abitanti  nel 1551: n° 575 (con S. Giovanni \nBattista a Cavriglia e S. Silvestro a Montajo), abitanti nel \n1745: n° 224, abitanti  nel 1833: n° 282 \n- nome del luogo: Montajo, titolo della chiesa: S. \nSilvestro (Prioria), comune antico: già Comune di \nMontajo, abitanti  nel 1551: n° 575 (con S. Giovanni \nBattista a Cavriglia e S. Maria al Monastero di Cavriglia), \nabitanti nel 1745: n° 277, abitanti nel 1833: n° 253 \n- nome del luogo: Meleto in Avane, titolo della chiesa: S. \nCristina (Prioria), comune antico: già Comune di Meleto, \nabitanti nel 1551: n° 295, abitanti nel 1745: n° 246, \nabitanti nel 1833: n° 456 \n- nome del luogo: Massa con l’annesso di S. Michele al \nColle, titolo della chiesa: S. Pietro (Prioria), comune \nantico: già Comune di Montegonzi, abitanti nel 1551: n° \n828 (con S. Pietro a Montegonzi, S. Martino in Pian \nFranzese e S. Pancrazio a S. Pancrazio), abitanti nel 1745: \nn° 181, abitanti nel 1833: n° 285 \n- nome del luogo: Montegonzi, titolo della chiesa: S. \nPietro (Prioria), comune antico: già Comune di \nMontegonzi, abitanti nel 1551: n° 828 (con S. Pietro a \nMassa, S. Martino in Pian Franzese e S. Pancrazio a S. \nPancrazio), abitanti nel 1745: n° 481, abitanti  nel 1833: \nn° 615 \n- nome del luogo: Pian Franzese, titolo della chiesa: S. \nMartino (Prioria), comune antico: già Comune di \nMontegonzi, abitanti nel 1551: n° 828 (con S. Pietro a \nMassa, S. Pietro a Montegonzi e S. Pancrazio a S. \nPancrazio), abitanti nel 1745: n° 240, abitanti  nel 1833: \nn° 347 \n- nome del luogo: S. Pancrazio, titolo della chiesa: S. \nPancrazio (Pieve), comune antico: già Comune di Montegonzi, abitanti nel 1551: n° 828 (con S. Pietro a \nMassa, S. Pietro a Montegonzi e S. Martino in Pian \nFranzese), abitanti  nel 1745: n° 273, abitanti  nel 1833: n° \n- totale abitanti  nel 1551: n° 2440 \n- totale abitanti  nel 1745: n° 2880 \n- totale abitanti  nel 1833: n° 3759 \n \n(1) La popolazione del 1551 fu distinta per Comuni e non \nper parrocchie: le quali tutte sono nella Diocesi di \nFiesole",
    "original_title": "CAVRIGLIA, o CAPRIGLIA",
    "byte_offset": 2850106
  },
  {
    "context": "già detto in Corte. ",
    "title": "CAVRIGLIA (MONASTERO DI)",
    "body": "Borghetto con parrocchia (S. Maria) nella Comunità e 1/4 \ndi miglio a ostro-scirocco di Cavriglia, Giurisdizione di \nSan Giovanni, Diocesi di Fiesole, Compartimento di \nSiena. \nRisiede sul fianco settentrionale del monte di Coltibuono \nfra Montajo e la pieve di Cavriglia, lungo la strada \nprovinciale che staccasi dalla Regia aretina a Montevarchi \nper salire al Monastero, e di là varcare il giogo di \nColtibuono dirigendosi nel Chianti. \nEbbe nome da un monastero di donne della congregazione \nVallombrosana, fondato verso la metà del secolo XI dalla \nbeata Berta figlia di un conte Lotario dei Cadolingi di \nFucecchio, che per aver esercitato costà esemplari virtù \nreligiose, fu venerata nelle sue reliquie dalle popolazioni \nlimitrofe con sempre crescente divozione e concorso. \nLe memorie storiche di questa beata esercitarono la penna \ndi varj letterati di grido nel secolo passato; sebbene non \ntroppo d’accordo fra loro sull’epoca della fondatrice, col \nfare di due Berte badesse di Cavriglia una persona \nmedesima, mentre una reggeva questo monastero nel \n1075, l’altra nel 1145. \nRiferisce alla prima badessa figlia del conte Lotario la \ndonazione che ella ricevè in Catignano di Gambassi della \nchiesa di S. Vittorio fuori di San Gimignano, dove fu \neretto il monastero delle Vallombrosane che passarono \npiù tardi in S. Girolamo dentro la Terra medesima. –  \nVedere CATIGNANO di GAMBASSI, e SAN \nGIMIGANO. \nAppartiene all’altra Berta badessa in Cavriglia un atto di \nrinunzia fatto il 17 dicembre 1145 da essa e dalle sue \nmonache a favore della Badia di Passignano, di una terra \nposta in poggio Lungolo. (ARCH. DIPL. FIOR. Carte \ndella Badia di Passignano.) \nNel secolo XV il monastero di Cavriglia caduto in \npovertà, fu abbandonato da quelle recluse, che si \nritirarono nell’altro di S. Vittorio in San Gimignano, \ncedendo la chiesa e il claustro alla badia dei \nVallombrosiani di S. Trinita di Firenze, il cui abate \nconserva tuttora il giuspadronato della chiesa parrocchiale \ndi S. Maria al Monastero di Cavriglia, la quale conta 282 \nabitanti.",
    "original_title": "CAVRIGLIA (MONASTERO DI)",
    "byte_offset": 2864174
  },
  {
    "context": "",
    "title": "CECILIA (S.) A DECIMO",
    "body": "– Vedere DECIMO in Val di Greve.",
    "original_title": "CECILIA (S.) A DECIMO",
    "byte_offset": 2866312
  },
  {
    "context": "",
    "title": "CECILIA (POGGIO S.)",
    "body": "– Vedere POGGIO S. CECILIA. \n\n \n \nCECILIANO o CICIGLIANO presso Arezzo.\n\n– Vedere CICIGLIANO.",
    "original_title": "CECILIA (POGGIO S.)",
    "byte_offset": 2866376
  },
  {
    "context": "(Cecina fl.).",
    "title": "CECINA Fiume",
    "body": "Uno dei fiumi più \nimportanti della Toscana, non già per la lunghezza del suo \ncorso, né per la copia delle acque che conduce \ndirettamente al mare, ma per la natura del suolo dove \nscaturisce e sviluppasi, per la quantità dei sali, dei solfi, \ndelle salse, dei metalli, delle acque minerali che nel suo \nbacino si nascondono, e per la indole delle rocce sulle \nquali cammina. \nPrende origine il fiume Cecina da un piccolo rio emissario \ndi un laghetto sul fianco orientale della Cornata di \nGerfalco in un avvallamento, cui fa sponda dal lato \nsettentrionale il poggio di Montieri. \nDa cotesto punto, che è a circa mille braccia sopra il \nlivello del Mediterraneo, scende in direzione boreale per \nun valloncello chiuso a levante dai poggi di Travale, di \nChiusdino, di Belforte e di Radicondoli: a ponente da \nquelli di Elci, di Anqua e di Monte Castelli . Giunto alla \nbase orientale di quest’ultimo gli gira intorno per dirigere \nil corso verso maestrale sino a piè del poggio di \nPomarance. \nIn questo tragitto, arricchito dalle acque dei torrenti di \nLucignano, di Radicondoli e di Vetrialla raccolti dal \nfianco destro, e da quelli del Rimagno d’Elci, del Pavone \ne del Possera  che influiscono dal sinistro lato, fatto già \nfiume corre verso ponente-maestrale sopra le marne \ngessose e salifere delle moje volterrane, fra il colle di \nMontegemoli, e le pendici australi del monte di Volterra. \nGiunto davanti al poggio di Monte Catini di Cecina, volta \nfaccia da ponente-maestrale a libeccio per accogliere in \nquesta direzione, dalla ripa sinistra i grossi influenti \nTrossa e Sterza  di Cecina, dalla destra i minori borri di \nGello, di Lupicaja  e di Strido, sino a che, passata la gola \nfra Monte Scudajo e Casaglia, si spaglia nel littorale del \nFitto, finchè dopo circa 40 miglia di cammino sotto il \ngrado 28° 8’ 8” di longitudine e 43° 18’ di latitudine \ndiviso in due foci, si scarica nel mare fra il seno di Vada e \nla marina di Bibbona, 24 miglia a settentrione di \nPopulonia, e 22 a scirocco di Livorno.  \nAttraversano questo fiume due grandi strade Regie, \nl’Aurelia o Maremmana che passa lungo il littorale, e \nquella che da Volterra guida a Massa Marittima; ma \nnessun ponte lo cavalcava prima del 1815. Nel quale anno \nfu costruito il bel ponte di legno sull’Aurelia, quindi, nel \n1832 il ponte di pietra fra Querceto e Gello, e un terzo \nponte sospeso stà costruendosi sulla strada Regia \nMassetana, fra le saline di S. Lorenzo e il poggio delle \nPomarance. \nÈ altresì vero che di un ponte sulla Cecina presso il Fitto \nfanno menzione le carte pisane del medio evo; ma questo \nera un pontone, o navalestro, siccome lo dichiara un \nistrumento del 29 settembre 1204, relativo ad un tal di \nBibbona Pontonario , che vendè alcune terre a Enrico \nNavalestro del ponte della Cecina. (ARCH. DIPL. FIOR. \nCarte del monastero di S. Lorenzo alle Rivolte) – Vedere \nVAL di CECINA. ",
    "original_title": "CECINA Fiume",
    "byte_offset": 2866500
  },
  {
    "context": "in Val di Cecina.",
    "title": "CECINA (CASTEL di)",
    "body": "Castello perduto, \nseppure non è uno di quei tanti castellari, rocche dirute, o \ncastelletti nella valle inferiore della Cecina, ai quali restò \nun nome generico, come per esempio, Casaglia, Casale, \nCastro , etc. \nUn luogo sotto il vocabolo di Castro , e che ebbe una \nqualche esistenza, sino almeno al secolo XIV, trovavasi \nsulla destra del fiume Cecina con la sua chiesa, la quale, \nall’anno 1356, era una delle filiali della pieve di Casaglia. \nGli avanzi di antiche figuline scavate nel borro di \nLinaglia  presso la Magona del Fitto di Cecina, e i \nnumerosi ipogèi scoperti nell’opposta pendice a Bellora \nprovano, se non altro, che questa contrada al pari di molte \naltre della Toscana Maremmana fu abitatissima. \nComecchè la cosa sia andata, non abbiamo altro di sicuro \nche nel littorale fra la Cecina e Rosignano possedeva villa \ne predio il senatore Albino Cecina; che un castello di \nCecina in coteste parti nel secolo III fu indicato dal \ngeografo Pomponio Mela, e più tardi dalle pergamene \ndell’arch. arc. di Lucca agli anni 721, 776, e 990. In un \nistrumento dello stesso archivio si legge, che ai 18 \nsettembre 1109, il conte Ugo del fu C. Teudice della \nGherardesca, mentre riservavasi l’usufrutto delle corti di \nCecina, di Bibbona e di altri luoghi della Maremma \npisana, riconosceva per padrone diretto il vescovo di \nLucca. – Vedere ALBINO CECINA (VILLA di) e \nBIBBONA, Comunità.",
    "original_title": "CECINA (CASTEL di)",
    "byte_offset": 2869466
  },
  {
    "context": "nella Valle di Magra,",
    "title": "CECINA DI BARDINE",
    "body": "Casale con \nparrocchia (S. Giovanni Evangelista) che abbraccia le \nborgate di Bardine e di Pontevecchio , un dì filiale della \npieve di Viano, nella Comunità Giurisdizione e circa 8 \nmiglia toscane a ostro di Fivizzano, Diocesi di \nPontremoli, già di Luni-Sarzana, Compartimento di Pisa. \nÈ situato sulla ripa destra del torrente Bardine tributario \ndell’Aulella, alla base settentrionale del Monte Sagro \nnell’Alpe Apuana, in un angolo estremo del distreto \nFivizzanese, framezzo all’exfeudo di Fosdinuovo che \ntocca a ponente, e a quello di Viano e dell’Aquila che ha \ndal lato di levante. \nIl nome di Campo Cecina che porta tuttora il vertice \npianeggiante del Monte Sagro sopra Carrara, e la scoperta \nnel sottostante casale di Cecina di un’iscrizione votiva al \nDivo Nerone e alla Diva Poppea, fatta nell’anno 66 \ndell’Era volgare da L. Ticinio, e pubblicata nella raccolta \ndel proposto Gori, ci danno ragione di credere, che anche \ncostà possedesse dei fondi la gente Cecina. \nLa parrocchia di S. Giovanni Evangelista di Cecina conta \n169 abitanti.",
    "original_title": "CECINA DI BARDINE",
    "byte_offset": 2870927
  },
  {
    "context": "nella Valle inferiore dell’Arno,",
    "title": "CECINA DI LAMPORECCHIO",
    "body": "Villaggio con pieve (S. Niccolò) nella \nComunità e circa 3 miglia toscane a maestrale di \nLamporecchio, Giurisdizione di Seravalle, Diocesi di \nSanminiato, già di Lucca, Compartimento di Firenze. \nRisiede sul fianco occidentale vicino al vertice del monte \nAlbano, ossia del Barco, fra Monte Vettolini e \nLamporecchio preso la sorgente del fosso Cecina  che \ninfluisce nel padule di Fucecchio. \n\nQuesto luogo, il cui nome ci richiama all’epoca romana, \nconsiderato come proprietà della gente di Cecina, passò \npiù tardi in potere dei conti Guidi; ed è quella villa di \nCecina, che i fratelli Guido, Tegrimo, Marcovaldo e \nAghinolfo, figli del conte Guido Guerra, privilegiati da \nFederigo II, nel 1225 venderono ai Pistojesi Cecina col \nvicino casale di Larciano e con Casi in Val di Bisenzio \nper lire 6000: comecchè Tolomeo lucchese applicasse \nquesti feudi e questi personaggi ai nobili di Castello \nAghinolfo e di Montignoso. – Vedere LARCIANO di \nLAMPORECCHIO e CASI in Val di Bisenzio. \nLa parrocchia di S. Niccolò di Cecina conta 550 abitanti.",
    "original_title": "CECINA DI LAMPORECCHIO",
    "byte_offset": 2872047
  },
  {
    "context": "in Val di Magra.",
    "title": "CECINA (BARDINE DI)",
    "body": "– Vedere  BARDINE di CECINA.",
    "original_title": "CECINA (BARDINE DI)",
    "byte_offset": 2873175
  },
  {
    "context": "",
    "title": "CECINA (CANNETO DI)",
    "body": "– Vedere CANNETO in Val di Cecina.",
    "original_title": "CECINA (CANNETO DI)",
    "byte_offset": 2873249
  },
  {
    "context": "",
    "title": "CECINA (CASTELNUOVO DI)",
    "body": "– Vedere CASTELNUOVO di Val di Cecina.",
    "original_title": "CECINA (CASTELNUOVO DI)",
    "byte_offset": 2873312
  },
  {
    "context": "sul littorale toscano. ",
    "title": "CECINA (DOGANA e FORTE DI)",
    "body": "– Vedere BOCCA di CECINA.",
    "original_title": "CECINA (DOGANA e FORTE DI)",
    "byte_offset": 2873384
  },
  {
    "context": "",
    "title": "CECINA (FITTO DI)",
    "body": "Chiamasi comunemente Fitto di \nCecina la Tenuta che fu della casa granducale Medicea, \nfamosa per la morte di Don Garzia ivi accaduta; concessa \nin Fitto dal primo granduca dell’attuale dinastia Austro-\nLorenese al marchese Carlo Ginori; riacquistata nel 1814 \ndal Gran Duca FERDINANDO III, per le cure del quale il \nfiume Cecina vide la prima volta sopra di esso un solido e \nbellissimo ponte di legno; mentre per munificenza \ndell’Augusto suo figlio LEOPOLDO II, la deserta Tenuta \ndella Cecina è stata ripartita e conceduta in proprietà a \nlaboriose e crescenti famiglie. – Vedere BIBBONA, \nComunità. \nLa parrocchia di S. Giuseppe al Fitto di Cecina nel 1833 \ncontava 156 abitanti.",
    "original_title": "CECINA (FITTO DI)",
    "byte_offset": 2873468
  },
  {
    "context": "",
    "title": "CECINA (MONTECATINI DI)",
    "body": "– Vedere MONTECATINI di Val di Cecina.",
    "original_title": "CECINA (MONTECATINI DI)",
    "byte_offset": 2874186
  },
  {
    "context": "nel Val d’Arno inferiore.",
    "title": "CECINELLA",
    "body": "Piccolo \nfiumicello, quasi torrente che ha la sua origine vicino a \nPalaja, e che giunto sotto Marti è ingrossato dal fosso \nChiecina, di dove, rasentando la pendice occidentale della \ncollina di Montopoli, scende fra il borghetto delle \nCapanne e la villa di Varramista sulla strada postale di \nPisa, e quindi poco appresso si getta nell’Arno. \nDal borro di Chiecina, suo tributario prese il nomignolo \nun’antica parrocchia (S. Jacopo di Chiecina) nel piviere di \nBarbinaja, registrata sul catalogo delle chiese della diocesi \nlucchese nel 1260. – Vedere BARBINAJA. \nLa Cecinella è fiume segnalato nella storia, essendochè lungh’esso fu il confine fra il contado Pisano e il distretto \nSanminiatese, siccome ai giorni nostri serve in gran parte \ndi linea di demarcazione fra il Compartimento di Pisa e \nquello di Firenze.",
    "original_title": "CECINELLA",
    "byte_offset": 2874257
  },
  {
    "context": "in Val di Pesa. ",
    "title": "CECIONE (S. MARTINO A) o CICIONE",
    "body": "Casale con parrocchia nel piviere Comunità Giurisdizione \ne circa 3 miglia toscane a libeccio di Greve, Diocesi di \nFiesole, Compartimento di Firenze. \nRisiede sul dorso dei poggi che separano la valle della \nPesa da quella di Greve, presso la strada rotabile di \nSillano che dalla badia di Passignano guida nel Chianti. \nS. Martino a Cecione era parrocchia con monastero \nannesso di donne sino dal secolo XII. Del quale \nmonastero si trova fatta menzione in varie pergamene \nappartenute alla badia di Passignano. \nLa più antica di esse fu rogata a S. Martino a Cicioni li 24 \nottobre 1163. \nEra a quell’epoca, ed esiste tuttora presso Cecione una \nVilla denominata Cafaggio. Anche un istrumento della \nbadia di Poggibonsi del 6 febbrajo 1208 fu rogato presso \nil monastero di S. Martino a Cicione. (ARCH. DIPL. \nFIOR. Carte di Passignano e dello Spedale di Bonifazio.) \nLa parrocchia di S. Martino a Cecione conta 158 abitanti.",
    "original_title": "CECIONE (S. MARTINO A) o CICIONE",
    "byte_offset": 2875144
  },
  {
    "context": "in Val d’Elsa.",
    "title": "CEDDA (S. PIETRO A)",
    "body": "Casale e \nparrocchia con l’annesso di S. Donato a Gavignano, \nnell’antico piviere di S. Agnese in Chianti, Comunità \nGiurisdizione e quasi 3 miglia toscane a grecale levante di \nPoggibonsi, Diocesi di Colle, già di Siena, nel cui \nCompartimento è compreso. \nRisiede in collina sulla pendice occidentale dei poggi che \nstendonsi dalla Castellina del Chianti verso Barberino di \nVal d’Elsa. \nEbbe podere in Cedda la badia di Poggibonsi sino da \nquando (anno 998) il G. C. Ugo suo fondatore le assegnò \nfra tanti altri predi due mansi in Cedda. \nUn istrumento rogato li 12 settembre 1046 a S. Appiano \nin Val d’Elsa fa commemorazione di Cedda nel piviere di \nS. Agnese. (ARCH. DIPL. FIOR. Badia di Passignano.) \nNel 1468 era priore di S. Pietro di Cedda Antonio \nde’Corbacci, delegato dal pontefice Pio II per ammensare \nal monastero di S. Brigida al Paradiso in Pian di Ripoli \npresso Firenze la chiesa de’SS. Fabiano e Sebastiano di \nScandiccio in Val d’Era della Diocesi di Volterra. (ivi \nCarte dell’Ospedale di Bonifazio a Firenze.) \nIl popolo di S. Donato a Gavignano fu annesso a quella di \nCedda nel secolo XVI. \nLa parrocchia di Gavignano, nel 1551 contava 116 \nabitanti. – Nel 1833 S. Pietro a Cedda con il detto annesso \naveva 234 abitanti.",
    "original_title": "CEDDA (S. PIETRO A)",
    "byte_offset": 2876132
  },
  {
    "context": "già Villa Ceddrae, in Val d’Era.",
    "title": "CEDRI, o CEDDRI",
    "body": "Villa \ncon parrocchia (S. Giorgio) nel piviere di Castel Falfi, \nComunità Giurisdizione e circa 7 miglia toscane a \nlibeccio di Montajone, Diocesi di Volterra, \nCompartimento di Firenze. \nÈ posta sopra un poggio marnoso che propagasi dal monte \ndi S. Vivaldo presso il Cornocchio del Castagno. \n\nScorre al suo settentrione il torrente Roglio degli Olmi , a \nostro dell’Isola, entrambi i quali si uniscono in un solo \nletto due miglia toscane più a basso fra Monte Lopio e \nGhizzano. \nVi ebbero una specie di dominio feudale nel secolo XII \nalcuni conti rurali signori del perduto castello di \nMontecuccari. Alla quale consorteria appartenne quel \nConte Guglielmo del fu Conte Ranieri che, nel gennajo \n1161, cedè al vescovo Galgano per la sua chiesa di \nVolterra tutto ciò che possedeva nei distretti di \nMontecuccari, di Camporena, di Lajatico, di Ghizzano, e \ndi Ceddra , eccettuata la parte che toccò ai suoi figliuoli al \ntempo delle divise fatte con Lotario suo fratello. \n(AMMIR. De’Vescovi di Volterra .) \nNel gennajo del 1284, un altro conte di quella dinastia, \nTrincuccio del già conte Ranieri, risedendo in \nMontecuccari, prese a enfiteusi per l’annuo censo di lire \n45 moneta fiorentina da Tommaso di Baldovinetto da \nLucardo la quarta parte indivisa del castellare e poggio di \nCeddra  con l’abitazione ivi situata, oltre la metà dei \npoderi, selve, boschi e case di quel distretto; mentre gli \naltri tre quarti della villa e territorio di Ceddra  \nappartenevano ab immemorabili al Comune di Volterra; \nsiccome lo dichiarò un atto pubblico rogato in Ceddri il dì \n15 maggio 1286. (ARCH. DIPL. FIOR. Carte della \nComunità di Volterra .) \nÈ altresì vero, che la Repubblica di Pisa tentò più volte \nd’incorporare la villa di Ceddri al suo contado, il quale \nsino presso a Castel Falfi si vide altra volta che arrivava. \nGli atti di protesta e i lodi emessi a tal uopo, nell’anno \n1182, dagli arbitri fra i Volterrani e i Pisani; i preliminari \ndella pace di Napoli, nell’anno 1317; e il trattato concluso \nin Montopoli, nel 12 agosto 1329, fra le città e terre della \nToscana, stanno a riprova della pretensione di Ceddri fra \nle due sunnominate città. \nA fronte di tutto ciò Ceddri non cessò di appartenere ai \nVolterrani, i quali riscuotevano da quei terrieri un censo \nannuo: censo che nell’anno 1488 fu a carico di questa \nvilla accampionato al libro della lira del contado di \nVolterra per 800 lire. \nAll’occasione della guerra accesa nel 1305 fra i \nSangimignanesi e i Volterrani, questi ultimi, con partito \ndel 5 aprile di detto anno, deliberarono che si dovesse \nfabbricare una rocca sul poggio della villa di Ceddri, nel \nluogo in cui preesisteva un castellare, e dove \nposteriormente (anno 1360) la Repubblica fiorentina inviò \nun presidio di alcuni soldati a spese della città di Volterra. \n(ARCH. DIPL. FIOR. I. cit. CECINA. Notizie Istor. di \nVolterra .) \nNei secoli a noi più vicini la villa e distretto di Ceddri \ndivenne in gran parte acquisto della nobile famiglia \nfiorentina degli Alessandri, attuale proprietaria della villa \ne fattoria dello stesso nome. \nCon motupropio del 23 maggio 1774 sull’organizzazione \ndelle Comunità del contado fiorentino il comunello e \npopolo di Ceddri venne incorporato nell’attuale Comunità \ndi Montajone. \nLa chiesa parrocchiale di Ceddri fu nobilmente riedificata \ne adorna nel 1833, anno in cui contava 320 abitanti.",
    "original_title": "CEDRI, o CEDDRI",
    "byte_offset": 2877445
  },
  {
    "context": "(Coeliolum, o Celliolum) in Val di Chiana.",
    "title": "CEGLIOLO",
    "body": "Due borgate con due parrocchie (S. Pietro, e S. Eusebio) \nl’ultima delle quali è pieve, nella Comunità Giurisdizione \nDiocesi e circa 2 miglia toscane a ponente-maestrale di \nCortona, Compartimento di Arezzo. \nLa parrocchia di S. Pietro a Cegliolo risiede in poggio \nalla sinistra della strada Regia perugina, mentre la pieve \ndi S. Eusebio è posta in pianura sulla destra della strada \nmedesima. \nCegliolo diede il titolo ad alcuni nobili di casata \nBandinucci, stati conti della Fratta; i quali, nel 1265, \nvenderono questa baronia alla Comunità di Cortona. \nLa chiesa plebana di S. Eusebio fu costruita in origine a \ntre navate, una delle quali è stata chiusa. A quella di S. \nPietro da lunga mano sono stati annessi i popoli di S. \nMartino al Toro in Villa di Cegliolo e di S. Egidio a \nPeciano. \nNel prato (in Ascio) di S. Pietro a Cegliolo, li 10 luglio \n1238, ebbe luogo un solenne abboccamento fra \nMarcellino vescovo di Arezzo e i magistrati di Cortona \naccompagnati da un corteggio militare ad oggetto di \nconfermare al prelato aretino la controversa giurisdizione \ntemporale della città e distretto di Cortona. (GUAZZESI \nDell’antico dominio del vescovo di Arezzo .) \nA Cegliolo nel secolo XII era un’altra chiesa sotto il titolo \ndi S. Bartolommeo, che fu di padronato dei sunnominati \nnobili della Fratta. \nLa pieve di S. Eusebio ha 548 abitanti. \nS. Pietro a Cegliolo conta 610 abitanti.",
    "original_title": "CEGLIOLO",
    "byte_offset": 2880931
  },
  {
    "context": "detto ancora Lajano nel Val d’Arno pisano. ",
    "title": "CELAJANO",
    "body": "Casale che ebbe parrocchia (S. Michele) annesso a S. \nLucia a Ripoli nel piviere di S. Casciano a Settimo, \nComunità Giurisdizione e circa 5 miglia toscane a \nponente di Cascina, Diocesi e Compartimento di Pisa. \nCon il nomignolo di Lajano questo casale è rammentato \nin due pergamene della Primaziale di Pisa negli anni 857 \ne 970, mentre negli statuti di quella città redatti nel 1284 \nsi parla di un ponte da farsi nella via che dal fosso \nRinonichi andava a Celajano. Fu uno dei comunelli riuniti \nalla Comunità di Cascina nel 1776. Intorno a quest’ultima \nepoca fu soppressa la sua parrocchia. – Vedere \nCASCINA, Comunità.",
    "original_title": "CELAJANO",
    "byte_offset": 2882412
  },
  {
    "context": "in Val d’Orcia.",
    "title": "CELAMONTI",
    "body": "Villa nel popolo di \nTorrenieri, Comunità Giurisdizione Diocesi e 5 miglia \ntoscane a grecale di Montalcino, Compartimento di Siena. \nRisiede in una piaggia marnosa fra i torrenti Asso e \nTuoma , circa miglia toscane 1 e 1/2 a levante di \nTorrenieri e della strada Regia romana, 3 miglia a \nmaestrale di San Quirico. È un antico possesso della \nfamiglia Bellati di Siena, dove nel 1640 contavansi 50 \nabitanti.",
    "original_title": "CELAMONTI",
    "byte_offset": 2883110
  },
  {
    "context": "nel Val d’Arno fiorentino.",
    "title": "CELATICO",
    "body": "Casale perduto \nnell’antico comune di Gangalardi, che diede il titolo alla \ndistrutta chiesa di S. Mariano a Celatico, nel piviere di \nSigna, Comune e Giurisdizione della Lastra, Diocesi e \nCompartimento di Firenze. \nEsisteva nel piano fra l’Arno la strada Regia pisana, la \n\nLastra e San Colombano a confine con il fosso Stagnolo. \nVi ebbe podere la famiglia magnatizia Nerli di Firenze, la \nquale all’occasione del grosso fallimento di quella \nragione, nel 1307, dovè alienare la sua tenuta posta nel \npopolo di S. Mariano a Celatico alla badia di Settimo. \n(Vedere MANNI Illustrazione al Decamerone pag. 669 - \nARCH. DIPL. FIOR. Badia a Settimo .)",
    "original_title": "CELATICO",
    "byte_offset": 2883556
  },
  {
    "context": "(Coeliaula e Celicciaula quasi Aula Coeli o Celii) in Val di Pesa.",
    "title": "CELIAULA",
    "body": "Casale e pieve (S. Maria con \nl’annesso di S. Giusto all’Orme ) nella Comunità \nGiurisdizione e circa 3 miglia toscane a maestrale di \nMontespertoli, Diocesi e Compartimento di Firenze. \nSino dal secolo X ebbero in Celiaula padronanza i conti \nCadolingi di Fucecchio, mentre uno di essi, Lotario figlio \ndel già Conte Cadolo, in un atto di donazione fatto nel \n1003 a favore della badia di Fucecchio, si riservò le \npossessioni che aveva nella pieve di Celiziaola . Ora è di \nlibera collazione, mentre il jus di alcune chiese filiali \nspetta ai Frescobaldi, i quali conservano sempre \npossesioni in cotesta contrada. \nErano succursali di Celiaula 9 chiese, attualmente ridotte \nalle tre seguenti; 1. S. Bartolommeo a Martignana, \nprioria; 2. S. Andrea di Botinaccio; 3. S. Donato a \nLivizzano. \nCeliaula con S. Giusto all’Orme ha 218 abitanti.",
    "original_title": "CELIAULA",
    "byte_offset": 2884257
  },
  {
    "context": "",
    "title": "CELLA, CELLE, CELLOLE, CELLOLI, CELLULE",
    "body": "Nome comune a molti casali e luoghi della Toscana, che \nci richiamano a una triplice derivazione, cioè, o a una \ncappellina (Sacellum, Cella, Sacrarium) o a una grotta \nnaturale o artefatta (quasi Cella vinaria) spesse volte \nservita di ricovero a qualche eremita, oppure al suo primo \nfondatore, per nome Cello, ecc.",
    "original_title": "CELLA, CELLE, CELLOLE, CELLOLI, CELLULE",
    "byte_offset": 2885194
  },
  {
    "context": "nella Valle del Savio in Romagna.",
    "title": "CELLA S. ALBERIGO",
    "body": "Casale con parrocchia (S. Giovanni Battista \nalle Capanne, anticamente detto inter ambas Paras) nella \nComunità e circa 6 miglia toscane a levante di \nVerghereto, Giurisdizione di Bagno, Diocesi di Sarsina, \nCompartimento di (ERRATA : Firenze) Arezzo. \nÈ posta sull’estremo confine del Granducato, nella parte \ncentrale, più aspra e più deserta dell’Appennino, in mezzo \na estese praterie, cui fanno corona, dal lato di levante folte \nabetine, dalla parte di ponente un’estesissima faggeta \ndenominata la Faggiuola della Celta. Sono al suo ostro i \nmonti Fumajolo e Aquilone, nelle cui balze meridionali \nscaturisce il fiume Tevere, mentre nel fianco che guarda \nponente e maestrale si apre la valle irrigata da quei due \nrami del torrente Para , dai quali prese l’indicazione la \nchiesa di S. Giovanni fra le due Pare. \nPoco lungi da questa parrocchia trovasi l’antico eremo \ndella Cella, dove probabilmente condusse vita penitente \nun monaco per nome Alberigo; comecchè la sua \nfondazione venga attribuita al primo santo eremita di \nCama ldoli. \nInfatti si trovano memorie di questo eremo sino dal 1049. \nNel 1083 vi era superiore un monaco Camaldolese per \nnome Gebizzone, al quale in detto anno fu assegnata dagli Ubertini di Valenzano la chiesa di S. Egidio da essi \nfondata nel loro casale di Campriano presso Arezzo. –  \nVedere CAMPRIANO nel Val d’Arno aretino. \nL’eremo della Cella, nel 1198, appellavasi già di S. \nAlberigo, allorchè ad esso vennero donate tutte le selve e \npraterie che possedeva un nobile Sarsinate, da Vessa a  \nMonte Giusto , e dalla Serra  o giogo di Valbona nel \nBidente di Ridraccoli sino al Monte Ocri. (ANNAL. \nCAMALD.) La qual donazione probabilmente diede \nragione al giuspadronato di altro nobile Romagnolo, \n(Tommaso di Fagnano), il quale nel 1259 rinunziò tale jus \na favore dei vescovi di Sarsina. (UGHELLI, In Episc. \nSassenat.) \nLa contrada di Val di Para, nel 1404, fu sottomessa \ninsieme con Verghereto alla Repubblica fiorentina che la \ntolse alla numerosa consorteria dei signori Faggiolani. \nQuali fossero i confini del podere spettante all’eremo di \nCella, si deducono da una convenzione del 10 ottobre \n1350 fra Ughuccione del fu Francesco della Faggiula, che \nstipulava a nome di tutti i nobili Faggiolani, e il \nmonastero suddetto rappresentato da Paci del Borgo S. \nSepolcro, allora priore della  chiesa di S. Giovanni inter \nambas Paras. \nMediante tale istrumento i confini della Cella restrono \nfissati nel modo seguente: In podio Fumajolis et \nRizaverae terminos petrae vivae, et derivant in podium \nEremi S. Alberici, et ascendunt in montem Aguglionis, et \nintrant in fontem Potiam, et derivant per serram in Monte \nVecli, in Canapajolis, et intrant Rocchettam, et \nCastellionem, et Param Gorgotondis, et per Param in \nPonte Veclo intrant in rivum podii Vieza , et serram \nMontis Raynerii in Cruce, et derivant in rivum Galviani \nin Param Mercatalis, et eunt per Param in rivum Canalis, \net derivant per terram in Montem Fumajolis, ecc. \n(ANNAL. CAMALD.) \nLe selve e praterie dell’eremo della Cella costituivano nei \nsecoli decorsi una grancia posseduta fino ai tempi nostri \ndal monastero di Camaldoli, che vi fabbricò per le abetine \nuna sega a acqua mandata da uno dei rami del torrente \nPara. \nLa parrocchia di S. Giovanni Battista alla Cella S. \nAlberigo conta 129 abitanti.",
    "original_title": "CELLA S. ALBERIGO",
    "byte_offset": 2885560
  },
  {
    "context": "nella Valle del Serchio. ",
    "title": "CELLA del PRETE RUSTICO",
    "body": "Piccolo eremo con cappella intitolata a S. Jacopo che fu \npresso l’eremo di S. Maria a Rupe Cava  sul Monte Pisano \ndietro Ripafratta, nella parrocchia di S. Pietro a \nCerasomma, (quasi Cella summa) anticamente nel piviere \ndi Flesso , ossia di Montuolo, Diocesi e Ducato di Lucca, \nda cui è circa 4 miglia toscane a grecale. \nLa Cella del prete Rustico si trova rammentata nel \ncatalogo delle chiese Lucchesi del 1260, e in una carta \nPisana del 29 marzo 1205. \nRiferisce quest’ultima a una donazione fatta \ndall’arcivescovo Ubaldo a Lotario eremita della Cella che \nfu del prete Rustico, il quale riceveva a nome anche dei \nsuoi compagni ogni jus e ragione spettante \nall’arcivescovato Pisano sopra un pezzo di terra con olivi \ne padule situato nei confini di Vecchiano maggiore, \naffinchè si fabbricasse in detto spazio di terra una chiesa \ncon le Celle per i suoi eremiti. (MATTHAEI Hist. Eccl. \n\nPis.) – Vedere CERASOMMA, e EREMO di RUPE \nCAVA.",
    "original_title": "CELLA del PRETE RUSTICO",
    "byte_offset": 2888995
  },
  {
    "context": "detta anche CELLE, o CELLA a CAMPO nella Valle del Lamone in Romagna.",
    "title": "CELLA (S. MARIA IN)",
    "body": "Casale già \nCastello da cui prese il titolo la parrocchia di S. Maria in \nCella nell’antico piviere di S. Savino, Comunità \nGiurisdizione e 3 miglia toscane a levante di Modigliana, \nDiocesi di Faenza, Compartimento di Firenze. \nÈ situato sul fianco settentrionale del poggio del Trebbio, \nalla sinistra del torrente Samoggia, due miglia presso al \nconfine del Granducato. \nFu un antico possesso dei conti Guidi di Modigliana \nspecificato come Castrum de Celle cum sua corte nei \ndiplomi concessi loro da Arrigo VI, nel 1191, e da \nFederigo II nel 1220 e di nuovo nel 1247. – Vedere  \nMODIGLIANA. \nUn monaco per nome Ildebrando, priore della badia di S. \nBenedetto in Biforco, o in Alpe, con istrumento del 5 \nluglio 1120 donò a quella badia, fra i beni ereditati dai \ngenitori suoi, quanto aveva nella Cella, in Nigoladi, e in \nLisino nel piviere di S. Savino presso Modigliana. \n(ANNAL. CAMALD.) \nLa parrocchia di S. Maria in Cella conta 67 abitanti.",
    "original_title": "CELLA (S. MARIA IN)",
    "byte_offset": 2890012
  },
  {
    "context": "nella Valle del Serchio in Garfagnana. ",
    "title": "CELLA BAROTI",
    "body": "Villa perduta che diede il titolo di feudo a una consorteria \ndi nobili rammentati in un diploma di Federigo I (5 marzo \n1185) a favore dei Garfagnini, e nel giuramento di fedeltà \nche quattro signori di Cella Baroti , nel 1228, prestarono \nal pontefice Gregorio IX. Già si vide all’articolo \nCastiglion Baroti, essere un tal nome derivato dal padrone \ndel luogo. \nLa villa di Cella Baroti trovavasi alla destra del Serchio \nnel distretto di Castelnuovo, dov’era anco un romitorio \ncon chiesa dedicata ai SS. Niccola e Giusto, nominata nel \nprivilegio del pontefice Alessandro III al pievano di \nFosciana (anno 1168); la qual chiesa più tardi fu unita alla \nparrocchia di S. Pietro a Castelnuovo.",
    "original_title": "CELLA BAROTI",
    "byte_offset": 2891070
  },
  {
    "context": "in Val di Paglia. (Castrum de Cellis)",
    "title": "CELLE",
    "body": "Castello con \npieve (Conversione di S. Paolo) nella Comunità \nGiurisdizione e quasi 3 miglia toscane a ponente di S. \nCasciano de’Bagni, nel Vicariato Regio di Radicofani, \nDiocesi di Chiusi, Compartimento di Siena. \nRisiede sulla costa dei poggi che diramansi da quello di \nCetona fra i torrenti Elvella e Rigo tributarj del fiume \nPaglia fra Radicofani e Ponte Centino. \nÈ piccolo castello con strade sufficientemente larghe e \nabitazioni di competente apparenza. Dal lato che guarda il \npaese di competente apparenza. Dal lato che guarda il \npaese di S. Casciano, Celle conserva un avanzo delle sue \nmura  con rivellini, mentre dal lato di Radicofani sopra di \nesse vennero costruite le abitazioni dei privati. \nVi è inoltre una rocca quasi affatto diruta con torre e \nun’antico pretorio. \nL’origine di questo castello è ignota, non sapendo se dalle \ncelle sacre, o piuttosto dalle celle vinarie o grotte colà \nfrequenti traesse origine questo paese; il quale comincia a farsi conoscere dopo il mille, quando vi dominava una \nconsorteria di nobili Orvietani, donde vennero i Visconti \ndi Campiglia, e i conti di Marsciano. Uno di questi ultimi \n(Cello di Bernardino) prese il nome dallo stesso castello \ndi Celle, sul quale signoreggiò nel principio del secolo \nXIII, mentre il di lui figlio Azzo trovasi nominato nel \nprivilegio che Lodovico il Bavaro, nel 5 aprile 1328, \nspedì da Roma a tutta quella consorteria di conti e \nvisconti, promettendo il dominio feudale di S. Casciano \nde’Bagni e di Celle. – Vedere CAMPIGLIA d’ORCIA. \nDopo la metà del secolo XIV, uno dei più potenti magnati \ndi Siena (Cione Salimbeni) tolse agli Orvietani e ritenne \nper conto proprio questo con altri castelli di quella \ncontrada, sino che fu cacciato di là nel febbrajo del 1380 \nda un numeroso esercito spedito contro quel ribelle dalla \nRepubblica senese Spinetta Malaspina marchese di \nVillafranca potestà di Siena. (PECCI Storia sullo Stato \nSenese Vol. III) \nDue anni dopo gli abitanti di Celle ribellatisi ai loro \ngovernanti tornarono vassalli di Cione, e quindi di Cocco \nSalimbeni suo figlio, che cacciato di là da Nanni \nPiccolomini, e quindi riconquistato il castello da Cocco, \nquesti alfine lo cedè nel 1418 alla madre patria, sotto la \nquale i Cellesi si mantennero fedeli sino alla caduta di \nMontalcino. \nLa parrocchia di Celle nel 1640 contava 740 abitanti; nel \n1746 ne aveva 535, mentre nel 1833 era aumentata sino a \n1071 abitanti.",
    "original_title": "CELLE",
    "byte_offset": 2891833
  },
  {
    "context": "nella Valle del Bidente in Romagna.",
    "title": "CELLE AL CORNIOLO",
    "body": "Casale con parrocchia (S. Maria) nella \nComunità Giurisdizione e circa 8 miglia toscane a ostro di \nPremilcuore, Diocesi di Sansepolcro, già Nullius della \nbadia di Galeata, Compartimento di Firenze. \nRisiede sul dorso del monte Falterona, alle scaturigini del \nBidente che porta il nome del Corniolo, e quasi allo stesso \nlivello del Capo d’Arno, il quale nasce nell’opposto \nfianco del monte medesimo. \nPrese la denominazione di Celle da un antico eremo \nfondato nelle selve che i nobili di Valbona donarono ai \nCamaldolensi della badia di S. Maria in Cosmedin, ossia \nnell’Isola del Bidente. – Vedere BADIA di S. MARIA in \nCOSMEDIN, e PREMILCUORE. \nLa parrocchia di S. Maria delle Celle al Corniolo conta \n234 abitanti.",
    "original_title": "CELLE AL CORNIOLO",
    "byte_offset": 2894358
  },
  {
    "context": "(già Ceule) presso Pistoja.",
    "title": "CELLE DEI FABBRONI",
    "body": "Villa \nda cui ebbe il titolo la cappella di S. Carlo presso un \nantico priorato (S. Tommaso) della Badia di S. \nBartolommeo di Pistoja nella parrocchia di S. Maria a S. \nTommaso, volgarmente detto S. Mato in Val di Bure, \npiviere di S. Quirico al Montale, Comunità della Porta S. \nMarco, Giurisdizione Diocesi e circa 3 miglia toscane a \nlevante di Pistoja, Compartimento di Firenze. \nTrovasi alla base meridionale del poggio del Montale, alla \nsinistra del torrente Bure e della strada Regia lucchese che \nper Prato guida a Firenze. \nRiferiscono probabilmente a questa villa di Celle due \ndiplomi imperiali concessi, uno da Ottone III (anno 998), \nl’altro da Federigo I (anno 1155) a favore della cattedrale \ndi Pistoja, alla quale tra gli altri possessi quei sovrani \nconfermarono la corte e villa di Celle. \nLa quale Celle, o Ceule situata presso la pieve di S. \nQuirico, sino dall’anno 944 (2 novembre) fu donata al \ncapitolo della cattedrale di Pistoja dal conte Teudicio \nfiglio del fu Conte Teudicio e dalla sua moglie Contessa \nBerta del già Ranieri. (ZACCAR. Anecd. Pistor.)",
    "original_title": "CELLE DEI FABBRONI",
    "byte_offset": 2895151
  },
  {
    "context": "nel Val d’Arno superiore.",
    "title": "CELLE DI GAVILLE",
    "body": "Due casali che diedero il titolo a due popoli, uno dei quali, S. \nLeone, oggi villa e tenuta dei principi Corsini, annesso \nalla parrocchia di S. Miniato a Celle. \nSono entrambi situati sul fianco orientale del monte \nScalari, lungo il torrente Cestio nel piviere di Gaville, \nComunità Giurisdizione e 3 miglia toscane a ponente di \nFigline, Diocesi di Fiesole, Compartimento di Firenze. \nVi ebbero signoria e podere i Vallombrosani della badia \ndi Montescalari, gli Ubertini di Gaville, e i Franzesi della \nForesta, uno dei quali (Teuzzo del fu Gherardo con \nErmengarda sua moglie) stando in Celle, nel dicembre del \n1036, donava la quarta parte delle tenute e case che \npossedeva presso la Piscina di Lucolena. \nNel 1072 essendo insorta lite fra gli uomini di Celle e \nalcuni nobili di Cintoja, di Figline e di Gaville per ragioni \ndi terreni situati in luogo detto il Coniale, fu rogato nel \nmonastero di S. Cassiano a Montescalari un pubblico atto \ndi concordia fra le parti dissidenti. \nNel 1358 (27 aprile) Guido del fu Francesco dei Franzesi \ndella Foresta vendè alla badia di Montescalari una casa \nposta al Castro  nel popolo di S. Miniato alle Celle. \nAlla stessa badia fu incorporata la chiesa di S. Miniato a \nCelle con i suoi beni, mercè di una bolla del 31 gennajo \n1471 del pontefice Sisto IV, acciò quella canonica servir \npotesse d’infermeria ai monaci di Montescalari, \ncoll’onere ai medesimi di mantenervi un sacerdote \nreligioso per la cura delle anime. (ARCH. DIPL. FIOR. \nBadia di Ripoli, e di Vigilio a Siena .) \nInfatti i Vallombrosani della badia di S. Vigilio a Siena, \ncui fu unita quella di Montescalari, conservarono sino alla \nsoppressione loro (anno 1810) il giuspadronato della \nchiesa. \nS. Miniato a Celle con l’annesso di S. Leone conta 166 \nabitanti.",
    "original_title": "CELLE DI GAVILLE",
    "byte_offset": 2896295
  },
  {
    "context": "in Val di Bisenzio.",
    "title": "CELLE DI VERNIO",
    "body": "Villa da cui \nprese il titolo un oratorio (S. Carlo) nel piviere de’SS. \nLeonardo e Quirico a Vernio, Comunità Giurisdizione e \nquasi un miglio a settentrione di Mercatale di Vernio, \nDiocesi di Pistoja, Compartimento di Firenze. \nRisiede in costa alla sinistra del torrente di S. Quirico, e \npoco lungi dal castello di Vernio. – Vedere VERNIO.",
    "original_title": "CELLE DI VERNIO",
    "byte_offset": 2898142
  },
  {
    "context": "a Vallombrosa.",
    "title": "CELLE (EREMO DELLE)",
    "body": "– Vedere VALLOMBROSA.",
    "original_title": "CELLE (EREMO DELLE)",
    "byte_offset": 2898533
  },
  {
    "context": "detta talvolta Pieve Cellese nella Valle dell’Ombrone pistojese.",
    "title": "CELLE (PIEVE DI)",
    "body": "Pieve antichissima sotto \nl’invocazione di S. Pancrazio nella Comunità della Porta Lucchese, Giurisdizione Diocesi e circa 3 miglia toscane \na ponente-maestrale di Pistoja, Compartimento di Firenze. \nTrovasi nel valloncello del Vinci alla sinistra del torrente, \ne alla destra della strada Regia che da Pistoja guida a \nLucca. \nLa più antica ricordanza superstite di questo Celle è un \nistrumento che risale alla metà del secolo X, col quale il \nconte Cadolo figlio del fu conte Cunerado e Rotilda figlia \ndel già conte Ildebrando offrirono alla cattedrale di Pistoja \nun podere situato a Petriolo in Val di Vinci nel territorio \ndella pieve di S. Pancrazio, sita Celle. \nNel 1067 Leone vescovo di Pistoja diede ad enfiteusi a un \nnobile pistojese per nome Signoretto di Gherardo  tutti i \nredditi della pieve Cellese di S. Pancrazio e S. Giov. \nBattista con le decime e primizie dovute al pievano dalle \n17 ville e chiese succursali allora situate in quel piviere; e \ntutto ciò per l’annuo censo di due soldi. \nFurono forse i discendenti di Signoretto  quelli che presero \nda tale investimento la casata Cellesi; la quale famiglia \ncome Vicedomina della sede vescovile aveva il diritto di \nmettere in possesso i nuovi vescovi di Pistoja. \nI nomi dei casali e popoli appartenenti alla pieve di Celle \nerano i seguenti: 1. Arcigliano ; 2. Celle; 3. S. Giusto di \nMontagnana ; 4. Campiglio ; 5. Casole; 6. Cappiano; 7. \nFagno; 8. Fabbrica; 9. Gugliano ; 10. Lugnano; 11. \nMomigno; 12. Petriolo; 13. Presciano; 14. Rofano; 15. \nRorati; 16. Vignano; 17. Vizzano. \nAttualmente la pieve di S. Pancrazio a Celle non ha più \nsuccursali, e conta nella sua parrocchia non più che una \npopolazione di 247 abitanti.",
    "original_title": "CELLE (PIEVE DI)",
    "byte_offset": 2898598
  },
  {
    "context": "in Val di Chiana,",
    "title": "CELLE (S. ANGELO ALLE)",
    "body": "nella \nComunità Giurisdizione Diocesi di Cortona, presso il \nTorrione della Guglielmesca. – Convento di Cappuccini \nche vi abitano sino dal 1537. Fu in origine un piccolo \neremo fabbricato nel 1211 da S. Francesco, da Fr. Elia \nCoppi, dal beato Guido Vagnottelli e dal beato Vito, tutti \ncortonesi vestiti dell’abito Francescano dal Santo di \nAssisi. Vi dimorarono i frati Minori Conventuali sino al \n1250, anno in cui essi passarono in un più vasto locale \ndentro Cortona cedendo il convento delle Celle ai \nfraticelli del Terz’ordine, tolti di là nel 1318 per bolla del \npontefice Giovanni XXII. Dopo la qual epoca la chiesa \ndelle Celle fu convertita in benefizio semplice, conferito \nla prima volta da Guido Tarlati vescovo di Arezzo: e in tal \nstato si mantenne sino a che, nel 1537, Bonafede vescovo \ndi Cortona la concedè ai frati Cappuccini, i quali ridussero \na modo di cappellina la cella abitata da S. Francesco \nscavata nel macigno, e così quelle degli altri beati \nCortonesi suoi compagni di penitenza in quel devoto \nritiro.",
    "original_title": "CELLE (S. ANGELO ALLE)",
    "byte_offset": 2900414
  },
  {
    "context": "in Val di Sieve.",
    "title": "CELLE (S. DONNINO A)",
    "body": "Casale che ha \ndato il titolo a una chiesa parrocchiale nel piviere di \nDicomano, cui fu annessa la cura di S. Pietro a Fostia, \nComunità Giurisdizione e circa 5 miglia toscane a \nscirocco di Vicchio, Diocesi e Compartimento di Firenze. \nGiace alla base orientale del Monte Giovi presso la ripa \ndestra del fiume Sieve poco dopo aver questo accolto nel \nsuo alveo il torrente Dicomano, sul confine del piviere \nd’Acone. \nFu signoria dei conti Guidi, uno dei quali, il Conte \nAghinolfo di Romena, ottenuta la licenza dal Comune di \nFirenze, nel 1300 vendè al famoso Ghibellino Torrigiano \nCerchi il castello di Fostia con i casali di Villa e di Celle \npresso il piviere di Acone, pervenuti forse a quei conti da \nun elargità fatta nel 960 a un Guido dal marchese Uberto \nfiglio naturale del re Ugo. (COSIMO della RENA, Dei \nmarchesi di Toscana.) \nLa parrocchia di S. Pietro a Fostia fu unita a quella di S. \nDonnino a Celle nel febbrajo del 1565. \nS. Pietro a Fostia nel 1551 aveva 55 abitanti; S. Donnino \na Celle contava in quell’anno medesimo 143 abitanti. \nQuesti due popoli riuniti, nel 1833 noveravano 273 \nabitanti.",
    "original_title": "CELLE (S. DONNINO A)",
    "byte_offset": 2901510
  },
  {
    "context": "",
    "title": "CELLE (S. PANCRAZIO A)",
    "body": "– Vedere CELLE (PIEVE di).",
    "original_title": "CELLE (S. PANCRAZIO A)",
    "byte_offset": 2902683
  },
  {
    "context": "già detta CORTE VECCHIA, nella Valle della Fiora.",
    "title": "CELLENA",
    "body": "Casale con parrocchia plebana \n(Annunziazione di Maria) nella Comunità Giurisdizione e \ncirca 6 miglia toscane a ostro di S. Fiora, Diocesi di \nSovana, Compartimento di Grosseto. \nRisiede sul fianco dei poggi che diramasi a scirocco del \nmonte Labro e che separano la Valle dell’Albegna da \nquella della Fiora. \nPortava il nome di Corte vecchia  innanzi che fosse stata \nfabbricata, nel 1787, in una situazione più elevata e più \nsana, la chiesa attuale; il qual luogo fu denotato, o aveva \ngià il nomignolo di Cellena. \nLa parrocchia di Cellena conta 97 abitanti.",
    "original_title": "CELLENA",
    "byte_offset": 2902742
  },
  {
    "context": "(Celleri) in Val di Greve.",
    "title": "CELLERE",
    "body": "Casale perduto che \ndiede il titolo ad una parrocchia (S. Martino a Cellere, se \nnon è tuttora la stessa che porta il nome di Cascheri) nella \nComunità e Giurisdizione di San Casciano, Diocesi e \nCompartimento di Firenze. \nNel settembre del 1009 e nel 14 luglio 1037 furono rogati \nin questo luogo due istrumenti spettanti alla badia di \nPassignano. (ARCH. DIPL. FIOR.) \nS. Martino a Cellere nell’anno 1745 contava 79 abitanti. – \nVedere CASCHERI.",
    "original_title": "CELLERE",
    "byte_offset": 2903379
  },
  {
    "context": "",
    "title": "CELLESE (PIEVE)",
    "body": "– Vedere CELLE (PIEVE di).",
    "original_title": "CELLESE (PIEVE)",
    "byte_offset": 2903873
  },
  {
    "context": "nel suburbio settentrionale di Siena. ",
    "title": "CELLESI (MONTE)",
    "body": "– Vedere MONTE CELSO.",
    "original_title": "CELLESI (MONTE)",
    "byte_offset": 2903924
  },
  {
    "context": "in Val di Cecina.",
    "title": "CELLI",
    "body": "Casale distrutto, ch’ebbe \nparrocchia nel piviere di Micciano, Comunità \nGiurisdizione delle Pomarance, Diocesi di Volterra, \nCompartimento di Pisa. \nEra situato sulla sinistra del torrente Trossa fra Querceto \ndi Cecina e Micciano. \n  \nCELLI in Val d’Era. Villa che diede il titolo a una chiesa \nparrocchiale (S. Michele) ora semplice oratorio nel \npiviere di Fabbrica, cui è stato annesso il soppresso \npopolo di Celli, nella Comunità Giurisdizione e circa 3 \nmiglia toscane a scirocco di Peccioli, Diocesi di Volterra, \nCompartimento di Pisa. \nRisiede sopra una piaggia marnosa fra il torrente Roglio  e \nil fiume Era , tramezzo a Ghizzano e alla pieve di \nFabbrica. \nQuesto popolo fu soppresso dopo la metà del secolo \nXVIII, stante che nel 1737 era parroco di Celli quel \nMartino Gotti, sotto del quale, facendo alcuni lavori in un \npodere della sua chiesa, fu trovato un sepolcreto descrit to \ndal Targioni. (Viaggi T. I) \nNel 1745 S. Michele a Celli ha 75 abitanti.",
    "original_title": "CELLI",
    "byte_offset": 2904008
  },
  {
    "context": "in Val d’Arbia.",
    "title": "CELLOLE",
    "body": "Due casali, ciascuno dei quali \ndiede il titolo a due chiese (S. Martino e S. Miniato) nel \npiviere di S. Giovanni a Cerreto, Comunità della \nBerardenga, già del Terzo S. Martino, Giurisdizione \nDiocesi e Compartimento di Siena, da cui Cellole è 3 in 4 \nmiglia toscane a settentrione. \nS. Martino a Cellole forma tuttora popolo, e faceva un \nComunello unitamente a quello di Fognano, nel tempo \nche la sua chiesa fu incorporata con quella di S. Miniato a \nCellole; all’ultima delle quali era stata riunita sino dal \nsecolo XIV quella da gran tempo distrutta di S. Michele al \nBozzone. \nRisiede S. Miniato a Cellole sopra una collina alla destra \nripa del torrente Bozzone fra la strada Regia fiorentina e \nquella che guida alla Castellina del Chianti. \nVi ebbero podere i conti Senesi di origine salica, alcuni \ndei quali nell’anno 998 donarono a S. Podio vescovo di \nFirenze il padronato delle chiese di S. Pietro e di S. \nBasilio a Camollia con un podere presso Cellole, \nrinunziato il tutto, nel 1028, dal vescovo Lamberto suo \nsuccessore ai monaci di S. Miniato al Monte presso \nFirenze, autori probabilmente della primitiva chiesa di S. \nMiniato eretta a Cellole. – Vedere CAMOLLIA. \nAll’altare maggiore di questa chiesa, stata restaurata nel \n1804 fu collocato un quadro del Calvi pittore bolognese, \ntraslocato dalla Certosa di Monte Celso. \nDopo la soppressione dell’altra Certosa di Pontignano \n(anno 1810) fu nella chiesa di quest’ultima trasferita la \nparrocchia di S. Miniato a Cellole, la quale conta 357 \nabitanti.",
    "original_title": "CELLOLE",
    "byte_offset": 2905028
  },
  {
    "context": "in Val di Pesa.",
    "title": "CELLOLE (S. ANDREA A)",
    "body": "Casale e \nparrocchia con l’annesso di S. Maria a Bignola, già \nAlbiniaula , nel piviere di S. Pancrazio in Val di Pesa, \nComunità Giurisdizione e circa 4 miglia toscane a \nscirocco di Montespertoli, Diocesi e Compartimento di \nFirenze. \nÈ situato in una piaggia ghiajosa fra il torrente Virginio, \nche ha sulla destra, il Virginello, che gli scorre a sinistra, \nverso la base orientale del poggio di Lucardo. \nFu antica signoria dei Gianfigliazzi nobili fiorentini. – \nVedere BIGNOLA. \nLa parrocchia di S. Andrea a Cellole conta 210 abitanti. ",
    "original_title": "CELLOLE (S. ANDREA A)",
    "byte_offset": 2906603
  },
  {
    "context": "in Val d’Elsa.",
    "title": "CELLOLI, o CELLORI",
    "body": "Borgata presso il \ndiruto castello di Colle Muscoli con pieve antica (S. \nMaria Assunta de Cellulis) nella Comunità Giurisdizione \ne quasi 3 miglia toscane a ponente maestrale di San \nGimignano, Diocesi di Volterra, Compartimento di Siena. \nLa pieve di Celloli trovasi sul dorso orientale del monte \nCornocchio sulla strada che al casale di Camporbiano \nstaccasi dalla Regia volterrana, e passando da Celloli \nguida a San Gimignano. \nLa borgata però di Celloli , cui fu dato il nome di castrum \nCellulense, e più comunemente di borgo di Celloli, era \nassai più prossima alla Terra di S. Gimignano, siccome lo \ndà a conoscere una sentenza data, li 21 giugno 1196, da \nIldebrando vescovo di Volterra sulla controversia allora \npendente fra il preposto della collegiata di S. Gimignano e \nil pievano di Celloli, a cagione di una chiesa (S. Matteo) \nedificata a tempo del vescovo Ugo suo predecessore nel \ncastello Cellulense. Il qual castello è dichiarato, ivi, in \nsuburbio  e presso una delle porte di S. Gimignano. Con la \nstessa sentenza fu deciso, che tanto la chiesa di S. Matteo, \nquanto altre che fossero per fabbricarsi nel detto suburbio, \nappartenessero pro indiviso  e fossero comuni alla \nprepositura di S. Gimignano come alla pieve di Celloli. \n(P. GRANDI Epist. de Pandect.) \nQuindi è, che nella bolla del pontefice Onorio III (3 \nagosto 1220) furono confermate al preposto di S. \nGimignano le chiese di S. Matteo e di S. Biagio positas in \nsuburbio S. Geminiani; mentre nel sinodo Volterrano del \n1356, trovasi registrata nel piviere di S. Gimignano \negualmente che in quello di Celloli la chiesa di S. Biagio \ndel borgo Cellolense. \nDipendevano una volta dalla pieve di Celloli li seguenti \nsuccursali; 1. S. Pietro a Libbiano; 2. Canonica di S. \nEusebio; 3. S. Bartolommeo a Utignano; 4. S. Michele a \nMacinatico; 5. SS. Matteo e Biagio al Borgo di Celloli; 6. \nS. Benedetto; 7. S. Andrea; 8. S. Pietro a Cerreto; 9. S. \nCasciano; 10. S. Martino a Largiano; 11. S. Bartolommeo \na Fagnano ; 12. S. Giovanni a Pulicciano; 13. S. Quirico; \n14. S. Margherita a Pignano; 15. Canonica di Guinzano. \nLe due prime parrocchie sono tuttora della Diocesi di \nVolterra; tutte le altre furono date alla chiesa vescovile di \nColle, ovvero sono state soppresse. \nEbbero signoria in Celloli e in tutto il suo piviere i conti \nCadolingi di Fucecchio, a cui apparteneva quel Conte \nGuglielmo figlio del Conte Lotario, il quale, nel dì 1 \ndicembre del 1060 trovavasi in Firenze alla presenza del \npontefice Niccolò II, dell’abate Ildebrando, poi papa \nGregorio VII e di molti nobili Volterrani, quando per \nistrumento pubblico restituì alla cattedrale di Volterra \nl’intiera metà del monte e castello di Colle Muscoli, del \ncastello di Pulicciano con la sua chiesa, e tutti i terreni \ncase e cappelle che dallo stesso conte avevano ottenuto a \ntitolo di benefizio Adelmo e Gisla di lui moglie nei pivieri \ndi Chianni, di S. Gimignano e di Celloli. \nAnche il Conte Ugo figlio di Uguccione o nipote del \nConte Guglielmo testè nominato, nel 1 febbrajo del 1109, \nstando nell’abbadia di S. Maria a Pulicciano, ossia di S. \nMaria di Adelmo, nel piviere di Celloli , sottoscrisse un \natto di rinunzia di beni a favore della badia di Morrona. – \nVedere ABAZIA di MORRONA, ADELMO, e COLLE MUSCOLI. \nLa parrocchia di S. Maria Assunta a Celloli conta 232 \nabitanti.",
    "original_title": "CELLOLI, o CELLORI",
    "byte_offset": 2907197
  },
  {
    "context": "",
    "title": "CELLOLI (BADIA DI S. PIETRO A)",
    "body": "– Vedere CERRETO (BADIA di S. PIETRO a) o a CELLOLI in \nVal d’Elsa.",
    "original_title": "CELLOLI (BADIA DI S. PIETRO A)",
    "byte_offset": 2910620
  },
  {
    "context": "in Val di Chiana.",
    "title": "CELONE, o CILONE",
    "body": "Casale di cui altro \nnon è restato che il nome del torrente Cilone che scende \ndal Val di Chio quasi parallelo al Vingone fra Montecchio \ne Castiglion Fiorentino. Il casale di Celone è rammentato \nin un contratto di permuta del marzo 1102 spettante alla \nbadia dei Camaldolensi di S. Savino in Val di Chio, nel \nquale si tratta di un pezzo di terra posto in vocabulo \ncastro de Celone nel piviere di Chio. (ANNAL. \nCAMALD.)",
    "original_title": "CELONE, o CILONE",
    "byte_offset": 2910730
  },
  {
    "context": "in Val d’Elsa.",
    "title": "CELSA e CETINA",
    "body": "Due belle ville signorili \nnella stessa parrocchia (S. Maria alla Cetina) da gran \ntempo annessa alla pieve di Pernina, nella Comunità \nGiurisdizione e 6 in 7 miglia toscane a levante scirocco di \nCasole, Diocesi di Colle, già di Volterra, Compartimento \ndi Siena. \nRisiedono entrambe sul dorso della Montagnuola di \nSiena, Cetina più a ostro, Celsa più a levante; questa circa \n8, quella 9 miglia a ponente di Siena. \nLa villa di Celsa  fu fabbricata col disegno del Peruzzi \ndall’estinta casata Celsi, adesso della nobil prosapia \nVecchi di Siena. Fu in origine un fortilizio edificato e \nnobilitato nelle prime decadi del secolo XVI da Mino \nCelsi autore di varie opere a sostegno della Riforma di \nLutero che egli abbracciò. \nLa villa di Celsa restò devastata dall’esercito Austro-\nIspano nel dì 18 maggio 1554. Gode di una bella e \nspaziosa veduta dei contorni di Siena e di Val di Rosia. \nNell’altra villa di Cetina, volgarmente chiamata Cetinale, \nil cardinale Flavio Ghigi, alla cui illustre stirpe tuttora \nappartiene, fece concorrere a gran gara arte e natura per \nrendere questa villa magnifica, e in ogni rapporto \ndeliziosa. \nÈ situata presso un’estesissima selva detta la Tebaide, \nattraversata da viali, lungo i quali sono cappelle e animali \nscolpiti nella viva pietra da Bartolommeo Mazzuoli, con \nun romitorio sulla sommità del colle. Da quel vertice si \nscende al gran prato dove è la villa, mediante una \ngradinata lunga quasi mezzo miglio tutta quanta scavata \nsul masso marmoreo della Montagnuola. \nIl palazzo posto in mezzo al gran prato, fu fatto sul \ndisegno del celebre Carlo Fontana. Rappresenta un \nfortilizio con un recinto di mura, ricco nell’atrio di statue \nantiche, di ritratti in marmo varj personaggi della famiglia \nGhigi con un bassorilievo del prenominato Mazzuoli \nrappresentante il cardinale Flavio che accoglie nella villa \ndel Cetinale  il Gran Duca Cosimo III, il quale vi alloggiò \nnel 1691. Fu visitata in tempi meno antichi dalla \nprincipessa Violante di Baviera, e più modernamente dal \nGran Duca FERDINANDO III di gloriosa ricordanza, e \ndall’Augusto Regnante LEOPOLDO II. ",
    "original_title": "CELSA e CETINA",
    "byte_offset": 2911196
  },
  {
    "context": "",
    "title": "CELSO (MONTE) presso Siena",
    "body": "– Vedere MONTE CELSO.",
    "original_title": "CELSO (MONTE) presso Siena",
    "byte_offset": 2913379
  },
  {
    "context": "(Cenaria) in Val di Tora.",
    "title": "CENAJA",
    "body": "Alla base occidentale \ndelle colline pisane. Piccola borgata con casa torrita in \nmezzo a una fertile pianura colmata sul declinare del \nsecolo passato, la quale ogni giorno vieppiù si va \nbonificando. \nEbbe il nome da Cenaja  un’antica chiesa parrocchiale (S. \nAndrea) stata succursale della distrutta pieve di Miliano e \nLeccia, da gran tempo annessa alla cura di S. Michele a \nCrespina, Comunità e 4 miglia toscane a settentrione di \nFauglia, Giurisdizione di Livorno, Diocesi di Sanminiato, \ngià di Lucca, Compartimento di Pisa. \nLa casa torrita, che un dì acquistò il titolo di castello di \nCenaja, è situata sulla strada provinciale che staccasi dalla \nRegia maremmana fra Vicarello e Colle Salvetti; la quale \nvia passando per Cenaja guida a Cevoli, a Lari, a \nPonsacco, ec. \nRiferisce a questo borghetto di Cenaja una carta pisana \ndel 12 ottobre 1120, con la quale due coniugi donarono \nalla primaziale di Pisa la metà di quanto possedevano nel \ncastello e borgo di Cenaja  tanto in piano quanto in \ncollina. (MURAT. Ant. M. Aevi). – Vedere CRESPINA.",
    "original_title": "CENAJA",
    "byte_offset": 2913437
  },
  {
    "context": "nel Val d’Arno aretino.",
    "title": "CENINA",
    "body": "Casale con parrocchia \n(S. Lucia) nel piviere di S. Martino sopr’Arno, Comunità \ne circa 4 miglia toscane a grecale di Capolona, \nGiurisdizione Diocesi e Comp artimento di Arezzo. \nPiccolo casale sulla destra dell’Arno dirimpetto al ponte a \nCaliano. \nS. Lucia a Cenina ha 94 abitanti.",
    "original_title": "CENINA",
    "byte_offset": 2914546
  },
  {
    "context": "",
    "title": "CENNANO nel Val d’Arno superiore",
    "body": "Vico, già castello \nche diede il titolo alla parrocchia di S. Andrea a Cennano \ntrasportata, sono già due secoli, dentro la Terra di \nMontevarchi, nella stessa Comunità e Giurisdizione, \nDiocesi di Fiesole, già di Arezzo, al cui Compartimento \nappartiene. \nL’antica chiesa di Cennano, l’architrave della cui porta \nsegna l’anno 1231, esiste sul progetto di Ce llanino, o \nCennanino poco lungi dal convento dei Cappuccini, il \nquale ultimo occupa con la sua clausura il luogo dove fu il \nprimo castello di Monte Varchi. \nLa chiesa prepositura di Cennano dopo la sua traslazione \ndentro la Terra di Montevarchi fu sottoposta alla \ngiurisdizione del vescovo di Fiesole mediante una \npermuta fatta nel 1639 per bolla di Urbano VIII con la \ndiocesi di Arezzo, cui fu data invece la parrocchia di S. \nMaria a Moncione. – Vedere MONTEVARCHI.",
    "original_title": "CENNANO nel Val d’Arno superiore",
    "byte_offset": 2914875
  },
  {
    "context": "",
    "title": "CENNANO in Val d’Orcia",
    "body": "– Vedere ACENNANO, e CASTEL MUZI.",
    "original_title": "CENNANO in Val d’Orcia",
    "byte_offset": 2915763
  },
  {
    "context": "in Val d’Ambra.",
    "title": "CENNINA",
    "body": "Castello con i resti di un fortilizio e un’antica parrocchia (S. Pietro) filiale della \npieve di Galatrona, Comunità Giurisdizione e 3 miglia \ntoscane a ostro libeccio di Bucine, Diocesi e \nCompartimento di Arezzo. \nRisiede sopra un risalto di poggio alla sinistra del fiume \nAmbra. – Fu uno dei castelli del Viscontado di Ambra \noccupato a vicenda dai Tarlati, dagli Ubertini e dai conti \nGuidi. \nNel 1349 gli Ubertini, mentre si adoperavano di togliere \nCennina al conte Roberto di Battifolle, la Signoria di \nFirenze scrisse a quest’ultimo, che non volendosi più \nsopportare il tracotante e fraudolento modo degli Ubertini, \nle piacesse di cedere alla Repubblica fiorentina il detto \ncastello, nel tempo stesso che i Reggitori della medesima \nordinavano ai loro capitani d’impadronirsi o per amore o \nper forza del castello di Cennina. \nEra presidiato dai soldati fiorentini, quando il castello di \nCennina fu investito, nel 1447, dall’esercito di Alfonso re \ndi Napoli, a cui venne ritolto 15 giorni appresso. \n(AMMIR. Istor. Fior.) \nLa parrocchia di S. Pietro a Cennina nel 1551 contava 203 \nabitanti; nel 1745 noverava 193 abitanti; e nel 1833 \nfaceva 236 abitanti.",
    "original_title": "CENNINA",
    "byte_offset": 2915831
  },
  {
    "context": "(Centuria) nella Val di Chiana.",
    "title": "CENTOJA",
    "body": "Casale che ha \ndato il titolo alla parrocchia di S. Cristofano della villa di \nCentoja, nel piviere di S. Niccolò a Cignano, Comunità \nGiurisdizione Diocesi e miglia toscane 5 a ostro-libeccio \ndi Cortona, Compartimento di Arezzo. \nRisiede in pianura fra il canale maestro della Chiana e la \nstrada Regia perugina sulla via Regia Lauretana che da \nAsinalunga passando per Valiano entra nella perugina a \nCamucìa. \nQuesto nome di Centoja , Cintoja  o Cintojo  comune a \nmolte località trae probabilmente la sua radice da una di \nquelle Centurie, nelle quali si ripartivano i terreni \nassegnati alle colonie dedotte nei varj municipj della \nRepubblica romana. – Vedere CINTOJA. \nLa chiesa parrocchiale della villa di Centoja, nel 1515, fu \nammensata insieme con i suoi beni alla cattedrale di \nCortona al pari di altre otto chiese della stessa diocesi, \nstante un decreto del cardinale Silvio Passerini vescovo \nCortonese, ad oggetto di accrescere la prebenda ai \ncanonici di quella cattedrale. \nLa villa e parrocchia di Centoja nel 1151 contava 132 \nabitanti; nel 1745 ne aveva 214; mentre nel 1833 essa \nnoverava 320 abitanti.",
    "original_title": "CENTOJA",
    "byte_offset": 2917056
  },
  {
    "context": "in Val Tiberina.",
    "title": "CENTOSOLDI o CENTOSOLI (S. BIAGIO A)",
    "body": "Casale e parrocchia nel piviere e Comunità di \nCaprese, Giurisdizione della Pieve S. Stefano, Diocesi di \nSansepolcro, già di Arezzo, al di cui Compartimento \nappartiene. \nÈ ignota l’origine di questo luogo e del suo vocabolo di \nCentosoli guasto in Centosoldi, commechè questo casale, \nprima della legge sull’organizzazione economica delle \nComunità, corrispondesse a quel comunello di Caprese \nche appellavasi S. Biagio a Fragajolo. – Vedere \nCAPRESE, Comunità. \nS. Biagio a Centosoldi ha 174 abitanti. ",
    "original_title": "CENTOSOLDI o CENTOSOLI (S. BIAGIO A)",
    "byte_offset": 2918234
  },
  {
    "context": "nel Val d’Arno aretino.",
    "title": "CENTUMCELLI",
    "body": "– Vedere CINCELLI.",
    "original_title": "CENTUMCELLI",
    "byte_offset": 2918812
  },
  {
    "context": "",
    "title": "CEOLI",
    "body": "– Vedere CEVOLI.",
    "original_title": "CEOLI",
    "byte_offset": 2918879
  },
  {
    "context": "in Val di Tora nelle colline pisane.",
    "title": "CEPPAJANO",
    "body": "Tenuta \npiù che casale nella cura dei SS. Jacopo e Cristofano a \nTripalle, Comunità di Fauglia, Giurisdizione di Livorno, \nDiocesi di Sanminiato, già di Lucca, Compartimento di \nPisa. \nCeppajano è nominato in una donazione fatta dalla \ncontessa Beatrice madre della G. C. Matilde a favore dei \ncanonici della chiesa maggiore di Pisa, confermato loro \ndal pontefice Anastasio IV con bolla degli 8 settembre \n1153. Infatti il capitolo di quella primaziale possiede \ntuttora beni in Ceppajano. (GIO. MARITI Odepor. Delle \nColline Pisane, MS. nella Libreria Riccardiana.)",
    "original_title": "CEPPAJANO",
    "byte_offset": 2918910
  },
  {
    "context": "in Val di Magra.",
    "title": "CEPPARANA, o CEPARANA",
    "body": "Casale \ndove fu l’antica badia di S. Venanzio a Ceparana, sulla \nconfluenza del fiume Vara con la Magra, alla base del \npoggio di Bolano, nella cui parrocchia e Comunità è \ncompreso, Mandamento e Diocesi di Sarzana, Regno \nSardo. \nFu Cepparana un borgo, dove si teneva un mercato sino \nda quando l’imperatore Ottone I, nel 963 donò, e Federigo \nI, nel 1185, confermò ai vescovi di Luni il castello di \nBolano, il borgo e mercato di Ceparana con tutta la corte \ne distretto. Il qual mercato o fiera si pratica tuttora in \nCepparana nel dì primo di agosto con gran concorso delle \npopolazioni di quella valle. \nInfatti i vescovi di Luni avevano costà sino dal secolo X \nuna tenuta con casa di agenzia, mentre un fittuario di quei \nvescovi obbligavasi nell’anno 986 di recare l’annuo censo \nin curte vestra Cepariana. (Cod. Pallavicino della \nCattedrale di Sarzana). \nNon si trovano memorie più antiche del secolo XII \nrelative alla distrutta badia di S. Venanzio a Ceparana \ndell’ordine dei Benedettini. La qual badia era già caduta \nin bassa fortuna nel principio del secolo XV, siccome \napparisce da una membrana appartenuta ai Padri \nDomenicani di Pistoja. È una procura con la quale \nGaspero Pepoli abate Commendatario di Ceparana nella \ndiocesi di Luni, nel 15 maggio 1429, costituì in Pistoja \ndue suoi vicarj con la speciale facoltà di dare licenza a \nciascun monaco di detta badia, che avesse abitato nella \ndiocesi pistojese per lo spazio di un anno, di poter \naccettare qualunque chiesa o benefizio nella diocesi \nmedesima; e ciò in vista della povertà del prenominato \nmonastero e della diminuzione delle sue entrate per \ncagione delle guerre. (ARCH. DIPL. FIOR.) \nPoco dopo la badia di Ceparana venne ammensata a \nquella degli Olivetani a S. Maria delle Grazie, già di S. \nVenerio nel Golfo della Spezia. \nIl monastero di S. Venanzio fu in seguito ridotto a casa di \ncampagna dai nobili Giustiniani di Genova, attuali \npossessori del luogo. La chiesa di Ceparana era stata fondata sopra un più \nantico tempio, siccome lo danno a conoscere le colonne e \naltri membri architettonici illustrati in una lettera da \nAntonio Ivani. Il quale scrittore dubitò, che in origine \nfosse quello un tempio dedicato a Giove Sabazio, e che di \ncostà derivasse un frammento d’iscrizione votiva a quel \nnome pubblicata dal Targioni. (TARGIONI Viaggi. T. XI) \nFu nel piano di Ceparana, dove si accampò nel 1479 \nun’esercito comandato dal duca di Ferrara alleato dei \nFiorentini per costringere l’oste napoletana e papalina a \nsgombrare dalla Val di Magra. (AMMIR. Istor. Fior.)",
    "original_title": "CEPPARANA, o CEPARANA",
    "byte_offset": 2919534
  },
  {
    "context": "",
    "title": "CEPPARELLO o CEPPERELLO in Val d’Elsa",
    "body": "– Vedere MONTESANTO.",
    "original_title": "CEPPARELLO o CEPPERELLO in Val d’Elsa",
    "byte_offset": 2922191
  },
  {
    "context": "in Val d’Era.",
    "title": "CEPPATO DI CASCINA",
    "body": "Borghetto presso \nil castello di Parlascio, alla cui parrocchia è annessa la \ncappella di S. Rocco a Ceppato, nel piviere del Bagno a \nAcqua, Comunità Giurisdizione e 3 miglia toscane a ostro \ndi Lari, Diocesi di Sanminiato, già di Lucca, \nCompartimento di Pisa. \nRisiede in collina sulla strada comunitativa fra Parlascio e \nS. Ermo; in un punto da dove si gode della vista di \nun’estesa ed amena campagna sparsa di palazzi e casini, \ndi numerosi villaggi e di una variata coltivazione.",
    "original_title": "CEPPATO DI CASCINA",
    "byte_offset": 2922261
  },
  {
    "context": "in Val di Tora.",
    "title": "CEPPETO o CIAPPETO",
    "body": "Vico di poche \nabitazioni dove fu la chiesa parrocchiale di S. Giusto detto \ndi Parrana vecchia, attualmente cappella sottoposta alla \ncura di S. Martino di Parrana nuova, nella Comunità e \nquasi 5 miglia toscane a ostro di Colle Salvetti; \nGiurisdizione e Diocesi di Livorno, già di Pisa, \nCompartimento medesimo. \nTrovasi alla base orientale dei monti Livornesi, poco \nsopra la strada Regia maremmana, là dove questa \nconserva il nome antico di Via Emilia. \nNella sunnominata chiesa di S. Giusto di Parrana vecchia \nfu stipulato nel 1193 (24 giugno) un istrumento relativo \nalla vendita di alcuni terreni nei confini di Postignano, \nfatta da Orlandino del fu Tignoso a favore dell’abate di S. \nQuirico a Moxi. \nIn Parrana, prima d’allora possedeva effetti la pieve di \nMoxi, siccome lo dichiara una bolla del pontefice \nAlessandro III spedita li 9 ottobre 1178 al priore di S. \nMaria ad Finem, cui confermò quanto essa aveva nel \ncastello e corte di Parrana. – Vedere PARRANA \nVECCHIA, e NUOVA: \nSi fa menzione di un altro Ceppeto nel pistojese in una \npergamena di quella cattedrale in data del 2 novembre \n944, con la quale il Conte Teudicio del fu Conte \nTeuducio, donò alla chiesa di Pistoja 12 poderi, uno dei \nquali posto in loco Ceppeto presso Tizzana. (ZACCAR. \nAnecd. Pistor.)",
    "original_title": "CEPPETO o CIAPPETO",
    "byte_offset": 2922794
  },
  {
    "context": "nel Val d’Arno fiorentino.",
    "title": "CEPPETO, o CEPPETO DI CERCINA",
    "body": "Casale da cui prese il titolo una soppressa \nchiesa parrocchiale, attualmente oratorio (S. Jacopo) nel \npiviere di Cercina, Comunità Giurisdizione e circa 4 \nmiglia toscane a grecale di Sesto, Diocesi e \nCompartimento di Firenze. \nTrovasi sul fianco orientale di monte Girello fra \nl’Uccellatojo di Pratolino e Monte Morello, mezzo miglio \na grecale di Castiglioni di Cercina, alla cui parrocchia fu \nannessa quella di Ceppeto. – Vedere CERCINA.",
    "original_title": "CEPPETO, o CEPPETO DI CERCINA",
    "byte_offset": 2924133
  },
  {
    "context": "nella Valle del Serchio in Garfagnana. ",
    "title": "CERAGETO",
    "body": "Casale perduto che diede il titolo alla soppressa chiesa di \nS. Martino a Cerageto; altrimenti detta a Monte Pigulo, \nnell’antico plebanato della Pieve Fosciana, Giurisdizione \ndi Castelnuovo di Garfagnana, Diocesi di Massa ducale, \ngià di Lucca, Ducato di Modena.",
    "original_title": "CERAGETO",
    "byte_offset": 2924650
  },
  {
    "context": "",
    "title": "CERASIOLO, o CERESIOLO nel Val d’Arno casentinese",
    "body": "La chiesa di S. Lorenzo a Ceresiolo trovasi nominata \nnella bolla da Adriano IV spedita li 2 maggio 1155 a \nfavore della pieve di Bibbiena, da cui quella perduta \ncappella dipendeva.",
    "original_title": "CERASIOLO, o CERESIOLO nel Val d’Arno casentinese",
    "byte_offset": 2924973
  },
  {
    "context": "",
    "title": "CERASIOLO, o CERESIOLO nel Val d’Arno pisano",
    "body": "Casale distrutto presso Calci, dove fu fondato nel 780 il \nmonastero di S. Savino, traslocato poi a Montione \nnell’opposta riva del fiume. – Vedere ABAZIA di S. \nSAVINO.",
    "original_title": "CERASIOLO, o CERESIOLO nel Val d’Arno pisano",
    "byte_offset": 2925215
  },
  {
    "context": "nella Valle del Serchio.",
    "title": "CERASOMMA",
    "body": "Casale sul \nconfine dello Stato lucchese presso Ripafratta con dogana \ndi I classe e chiesa parrocchiale (S. Pietro a Cerasomma) \nfiliale della pieve di Montuolo, nella Co munità \nGiurisdizione Diocesi e Ducato di Lucca, dalla quale città \nla dogana di Cerasomma è 4 miglia toscane a libeccio. \nLa chiesa di Cerasomma trovasi in una concavità del \nMonte Pisano presso gli antichi eremi a Rupe cava, e \ndella Cella del prete Rustico, da cui probabilmente derivò \nil nomignolo di Cella somma , alterato in Cerasomma . \nEsisteva sopra questa pendice di monte il diruto Castel \nPasserino, nel luogo detto tuttora il Castellare. \nS. Pietro a Cerasomma contava nel 1832 una popolazione \ndi 360 abitanti.",
    "original_title": "CERASOMMA",
    "byte_offset": 2925443
  },
  {
    "context": "",
    "title": "CERBAJA, CERBAJE, CERVAJA, CERVAJE, CERBAJOLA, e CERBAJOLO",
    "body": "– Tutti omonimi restati a \ndiversi casali e contrade della Toscana per rammentare, \nche ivi furono altrettante foreste abitate da caprioli, da \ncervi, oppure da altri quadrupedi salvatici.",
    "original_title": "CERBAJA, CERBAJE, CERVAJA, CERVAJE,",
    "byte_offset": 2926186
  },
  {
    "context": "(Cerbaria) nel Val d’Arno pisano. ",
    "title": "CERBAJA DI CALCI",
    "body": "Casale con cappella, già parrocchia (S. Pietro) nel piviere \ndi Calci, Comunità Giurisdizione Diocesi e \nCompartimento di Pisa, da cui è 6 miglia toscane a \nlevante. \nDegli ulivi e di altre piante fruttifere subentrate alle selve \ndi questa Cerbaja trovasi fatta menzione sino dal secolo \nXII nelle carte della primaziale di Pisa. ",
    "original_title": "CERBAJA DI CALCI",
    "byte_offset": 2926443
  },
  {
    "context": "",
    "title": "CERBAJA DI MONTELUPO",
    "body": "– Vedere CAPRAJA nel Val d’Arno inferiore. ",
    "original_title": "CERBAJA DI MONTELUPO",
    "byte_offset": 2926845
  },
  {
    "context": "",
    "title": "CERBAJA in Val di Bisenzio",
    "body": "Rocca famosa di cui \nrestano in piedi grandiosi avanzi nel comignolo di un \npoggio che scende sulla ripa sinistra del fiume Bisenzio di \nfronte alla villa di Gricigliana (che risiede sul lato destro \ndello stesso fiume) un miglio circa a ostro di \nMontecuccoli, nella Comunità Giurisdizione e circa 4 \nmiglia toscane a libeccio-ponente di Barberino di \nMugello, Diocesi e Compartimento di Firenze. \nFu questo il più forte castello dei conti Alberti di \nMangona, comprato dalla Repubblica fiorentina nel 1361 \nper la vistosa somma di fiorini 6200 d’oro, mentre n’era \npadrone Niccolò d’Aghinolfo del conte Orso di \nNapoleone nato da Alberto di Mangona. \nIn un epitaffio del settembre 1362 posto a Ugolino figlio \ndel conte Niccolao di Cerbaja nella chiesa di S. Francesco \ndella città di Sanminiato, fu dato l’epiteto d’infelice al \nconte Niccolò, e ciò, suppose il Manni, per il dolore di \navere questi dovuto alienare il castello di Cerbaja ai \nFiorentini. \nComecchè una tale espressione faccia dubitare, che \nvolesse riferire piuttosto a due più tristi avvenimenti \naccaduti all’avo e al bisavo di quell’infelice dinastia. \nI quali due casi miserandi furono segnalati dal sommo \npoeta, che trovò Napoleone (il bisavo del conte Niccolò) \nnella Caina, e il figlio di Napoleone nel Purgatorio, là \ndove fu avvertito: (Canto 6) \n \nVedi conte Orso e l’anima divisa \n   Dal corpo suo per astio e per inveggia, \n   Come dicea, non per colpa commisa. \n \nInfatti l’odio era disceso nei figli dai padri che si erano fra \nloro uccisi a cagione di discordie avute per eredità. Ciò \nrisulta dal testamento inedito del 1249 fatto dal conte \nAlberto di Mangona, col quale lasciò al figlio Napoleone \ndi Cerbaja  solamente la decima parte del patrimonio, \ndichiarando eredi gli altri due figli Alessandro e \nGuglielmo; testamento che ci mostra, quanto bene si \napponesse Benvenuto da Imola, allorchè attribuì la \ncagione del fraticidio alla paterna eredità. (ARCH. DIPL. \nFIOR. RR. Acquisti) \nDopo la compra del castello di Cerbaja, di già \nrammentata, questa rocca col suo poggio sino al fosso che \nappellasi delle Cerbaje  fu ascritta al distretto di Firenze, e \npoco appresso la Repubblica ordinò che si formasse della \nstessa contrada con le ville di Gricigliana, di Usella e del \ndiruto castello di Montaguto  una nuova Comunità a \nconfine con la contea di Vernio, i distretti di Prato e di \nBarberino di Mugello, siccome apparisce dagli Statuti \nfiorentini redatti nel 1415. – Vedere BARBERINO di \nMUGELLO, Comunità.",
    "original_title": "CERBAJA in Val di Bisenzio",
    "byte_offset": 2926918
  },
  {
    "context": "",
    "title": "CERBAJA, o CERBAJE in Val di Nievole",
    "body": "Conserva \nl’antico nome di Cerbaja  la contrada tuttora in gran parte \nselvosa e prativa situata fra il lago di Bientina, il padule di \nFucecchio, il fosso Sibolla, e la criniera dei colli di \nPoggio Adorno , di Monte Falcone e del Pozzo  sino a \nquello di S. Colomba presso la strada Regia pistojese. La \nquale Cerbaja è attraversata da maestrale a scirocco dalla \nstrada Francesca, da settentrione a ostro e quindi nella \ndirezione di libeccio dalla strada traversa di Val di \nNievole. – Ebbero podere costà i re d’Italia, i marchesi di \nToscana, la chiesa di Lucca, i frati dell’Altopascio, i conti \nCadolingi di Fucecchio, e finalmente la nobile famiglia \nGarzoni oriunda Pesciatina. Quest’ultima ottenne in feudo \nla Cerbaja per investitura data con diploma del 3 ottobre \n1333 da Giovanni re di Boemia a Buonagiunta del fu \nBartolommeo Garzoni suo consigliere, il quale per \nsincerità di fede, e per i sommi suoi meriti la reale \nbenevolenza si era acquistato. (PUCCINELLI Mem. di \nPescia.) \nI confini della stessa Cerbaja vengono ivi descritti nei \nseguenti termini: da un lato la strada pubblica che va \ndall’Altopascio per il Galleno sino al Ponte a Cappiano \nche è sopra l’acqua della Gusciana, e dall’altra parte \nl’acqua del Padule (di Bientina) sino allo Stallatojo , e \npresso la Fossa  posta nel territorio del Comune di \nVivinaja (ora di Monte Carlo) e proseguendo per detta \nFossa  sino all’acqua (o lago) di Sibolla; dal terzo lato la \nstrada pubblica che guida all’Altopascio presso l’acqua di \nSibolla, e di là alla chiesa di S. Maria Maddalena (di \nPescia), ec.",
    "original_title": "CERBAJA, o CERBAJE in Val di Nievole",
    "byte_offset": 2929501
  },
  {
    "context": "",
    "title": "CERBAJA in Val di Pesa",
    "body": "Due Cerbaje esistevano una \nvolta nella stessa valle della Pesa, una ra mmentata nelle \ncarte di Passignano sino dal 1043 formava popolo (S. \nMaria di Cerbaja) da lungo tempo annesso alla pieve di S. \nDonato in Poggio; l’altra nel piviere di S. Giovanni a \nSugana ridotta a un castellare e a una sottostante villa \nsulla strada provinciale volterrana alla destra del fiume \nPesa presso un borghetto e un ponte che portano il suo \nnome sul confine della Comunità di San Casciano con \nquella della Casellina e Torri. \nIn questo luogo nel dicembre del 1312 una mano di \ngiovani coraggiosi di Firenze sostenne un fiero assalto dei \nTedeschi dell’esercito di Arrigo VII, accampato a San \nCasciano; il quale assalto costò la vita a uno Spini, a un \nBosticchi e a un Guadagni, tre giovani di famiglie \nmagnatizie fiorentine. (G. VILLANI Cronac. lib. IX.) \nIn quell’occasione il castello di Cerbaja fu abbattuto dai \nnemici, essendo rimasto al castellare il nome di Cerbaja \nvecchia. Tale infatti si appella in una membrana del 1338, \n19 gennajo, appartenuta al monastero di S. Miniato al \nMonte. Trattasi ivi della vendita di un orto posto nel \npopolo della pieve di S. Giovanni in Sugana, luogo detto \nCerbaja vecchia. (ARCH. DIPL. FIOR.) \nAttualmente costà è un borghetto sulla strada provinciale \nalla destra del fiume Pesa presso il ponte detto di Cerbaja .",
    "original_title": "CERBAJA in Val di Pesa",
    "byte_offset": 2492135
  },
  {
    "context": "",
    "title": "CERBAJA nella Montagnola di Siena",
    "body": "Villa nel popolo \ndella pieve a Molli, Comunità Giurisdizione e quasi 3 \nmiglia toscane a libeccio di Sovicille, Diocesi e \nCompartimento di Siena. \nVarie membrane della badia di S. Eugenio presso Siena, e \ndel monastero degli Agostiniani della Selva di Lecceto \nrammentano sino dal 1100 questa villa posta sul giogo \ndella Montagnola fra Sovicille e la pieve a Molli. Fu uno dei comunelli riuniti alla Comunità di Sovicille \ncon la legge del 2 giugno 1777. – Vedere SOVICILLE, \nComunità.",
    "original_title": "CERBAJA nella Montagnola di Siena",
    "byte_offset": 2932551
  },
  {
    "context": "in Val di Tora.",
    "title": "CERBAJA DELLE PARRANE",
    "body": "Contrada \nselvosa sul fianco meridionale dei monti Livornesi nella \nparrocchia de’SS. Martino e Giusto a Parrana, Comunità e \ncirca 4 miglia toscane a ostro-libeccio di Collesalvetti, \nGiurisdizione e Diocesi di Livorno, Compartimento di \nPisa. \nForse è la stessa Cerbaja chiamata altre volte Corvaja  \npresso la villa, ora privato casamento di Collalto. Da \nquesta Cerbaja situata in terreno gessoso scaturisce una \npolla di acqua salata.",
    "original_title": "CERBAJA DELLE PARRANE",
    "byte_offset": 2933095
  },
  {
    "context": "in Val di Merse.",
    "title": "CERBAJE",
    "body": "Piccolo vico composto di un \ngruppo di case, che costituiscono una delle sette villette \ndella parrocchia di S. Michele a Jesa, nella Comunità \nGiurisdizione e circa 5 miglia toscane a scirocco di \nMonticiano, Diocesi e Compartimento di Siena. \nÈ situato sulla ripa sinistra del torrente Farma nel poggio \nche stà di faccia a quello di Bellagajo, quasi a cavaliere \ndel diruto castello di Petriolo e dei suoi bagni. – Vedere \nJESA.",
    "original_title": "CERBAJE",
    "byte_offset": 2933582
  },
  {
    "context": "",
    "title": "CERBAJOLA nel Val d’Arno inferiore",
    "body": "Casale che dà il \nnome a una parrocchia (S. Leonardo) nel piviere \nComunità Giurisdizione e circa 2 miglia toscane a \nlibeccio di Empoli, Diocesi e Compartimento di Firenze. \nTrovasi alla base delle colline che chiudono dal lato \norientale la Valle dell’Elsa e fanno corona alla bella \npianura di Empoli, centro del Val d’Arno inferiore. \nLa contrada di Cerbajola nel 19 agosto 1313 fu depredata \ne guasta dall’oste pisano (GIO. LELMI, Cronic. \nSanminiatese) \nNel popolo di Cerbajola esisteva sino dal secolo XII \npresso la strada maestra uno spedale spettante ai CC. \nGuidi, da essi alienato nel 1255, quando venderono il \ncastello e distretto di Empoli al Comune di Firenze. Poco \nlungi da quell’ospedale in tempi più moderni sorse un \ngrazioso casino di campagna che fu dei marchesi Riccardi \ndi Firenze, noto sotto il nomignolo di Terrafino. – Vedere \nTERRAFINO. \nLa parrocchia di S. Leonardo a Cerbajola conta 163 \nabitanti.",
    "original_title": "CERBAJOLA nel Val d’Arno inferiore",
    "byte_offset": 2934049
  },
  {
    "context": "già CERBAJA",
    "title": "CERBAJOLA in Val di Lima",
    "body": "Vico che \ndiede il titolo alla parrocchia di S. Martino, ora detta a \nLimano, nella pieve di Controne, Comunità e 4 miglia \ntoscane a levante grecale dei Bagni di Lucca, \nGiurisdizione del Borgo a Mozzano, Diocesi e Ducato di \nLucca. \nFu questa una fra le ville del piviere di Controne, che il \nvescovo di Lucca Gherardo, nel 991, allivellò in parte ai \nfigli di Fraolmo dei nobili di Corvaja. (ARCH. ARCIV. di \nLUCCA) – Vedere LIMANO sulla Lima.",
    "original_title": "CERBAJOLA, già CRBAJA in Val di Lima.",
    "byte_offset": 2935035
  },
  {
    "context": "",
    "title": "CERBAJOLA nella Valle del Serchio",
    "body": "Borgata posta alla \ndestra del Serchio presso il ponte S. Quilico, la quale \ndiede il titolo alla distrutta chiesa di S. Bartolommeo a \nCerbajola, altrimenti detta in Valle buja , nella parrocchia \ndi S. Quilico a Monsanquilico, Comunità Giurisdizione \nDiocesi Ducato e circa miglia toscane 3 a maestrale di \nLucca. \nEbbe nome dalle selve, che una volta rivestivano i \ncontorni di Monsanquilico, prima che fossero ridotti a \ncoltura dai vescovi di Lucca. Ciò apparisce da un diploma \nconcesso nel 1209 dall’imperatore Ottone IV, confermato \nnel 1355 da Carlo IV, a favore dei vescovi di Lucca, che \ngodevano a titolo di feudo, fra gli altri luoghi, terram \nquae dicitur Cerbajola, seu Valle buja quae ex agresti ad \nfoecunditatem redacta est. Anche nella bolla del pontefice \nCelestino III, spedita li 21 aprile 1192, si conferma ai \nvescovi di Lucca terram quae dicitur Cerbajola. \nTali possessi della mensa vesovile di S. Martino ci \nrammentano una carta di quell’archivio arc ivesvovile \ndell’anno 816 nella quale si tratta di un’offerta alla \ncattedrale di Lucca di una selva posta in loco Cerbaria, \nseppure non riferiva alla Cerbaja dell’Altopascio o a \nquella di Controne. – Vedere MONSANQUILICO.",
    "original_title": "CERBAJOLA nella Valle del Serchio",
    "byte_offset": 2935531
  },
  {
    "context": "in Val Tiberina.",
    "title": "CERBAJOLO",
    "body": "Casale con parrocchia (S. \nAntonio) nel piviere Comunità Giurisdizione e quasi 3 \nmiglia toscane a levante della Pieve S. Stefano, Diocesi di \nSansepolcro, Compartimento di Arezzo. \nTrovasi alla sinistra del Tevere sul fianco occidentale \ndell’Alpe della Luna. \nNon è da assicurare, se a questo luogo possa appellare \nquella corte di Cerbaria o Cervaria, che l’imperatore \nOttone I, nel 967, donò al suo fedele Goffredo figlio \nd’Ildebrando, autore il più remoto dei conti di \nMontedoglio, di Caprese e di Chiusi in Val Tiberina. \nS. Antonio a Cerbajolo conta 81 abitanti.",
    "original_title": "CERBAJOLO",
    "byte_offset": 2936789
  },
  {
    "context": "in Val di Sieve. ",
    "title": "CERBAGNOLA, o CERBOGNOLE",
    "body": "Contrada già casale presso Vico di Sieve, al di cui popolo \napparteneva innanzi che questo fosse annesso a S. Lucia \ndi Pieve vecchia nella Comunità Giurisdizione e circa 2 \nmiglia toscane a settentrione del Pontassieve, Diocesi e \nCompartimento di Firenze. \nÈ rammentata Cerbognole di Vico  nei contratti livellarj \nfatti nel secolo XIII per conto della mensa arcivescovile \ncon gli uomini di Cerbognole della parrocchia di S. \nNiccolò di Vico. (LAMI Mon. Eccl. Flor.)",
    "original_title": "CERBAGNOLA, o CERBOGNOLE",
    "byte_offset": 2937404
  },
  {
    "context": "in Val di Cecina.",
    "title": "CERBOLI (MONTE)",
    "body": "– Vedere MONTE CERBOLI.",
    "original_title": "CERBOLI (MONTE)",
    "byte_offset": 2937926
  },
  {
    "context": "nel Val d’Arno superiore.",
    "title": "CERBONE (S.)",
    "body": "Villa signorile \nsopra un’amena collina fuori della porta meridionale di \nFigline, da cui non è che 1/4 di miglio toscano a scirocco. \nQuesto palazzo, che prese il titolo dalla cappella già \nparrocchia dedicata a S. Cerbone, fu riedificata da capo a \nfondo nel 1374 dalla famiglia Franzesi della Foresta che \npossedeva una vasta tenuta sull’alto-piano dei superiori poggi fra il Cestio e il torrente di S. Cipriano, detto perciò \nPlanum de Franzensibus, ora Pian Franzese. \nAll’estinzione di quel ramo dei Franzesi la villa di S. \nCerbone passò in proprietà al monastero di S. Apollonia \ndi Firenze, dove si era fatta monaca l’ultima donna di \ndetta linea. \nAcquistò la stessa villa sulla fine del secolo XV Giovanni \nSerristori che ingrandì il resedio di S. Cerbone, siccome \nne assicura Jacopo Nardi, e lo provano le armi gentilizie \nivi scolpite, fra gli antichi e goffi intagli dei capitelli sopra \nle colonne dell’atrio, che conservano lo stemma della casa \nFranzesi. Per dote una Serristori portò quello stabile nella \nprosapia dei duchi Salviati, dai quali nel principio di \nquesto secolo l’ereditarono i Caprara, e i Borghetti, che si \nalienarono S. Cerbone ai fratelli Lambruschini, \nrilasciando ai medesimi un prezioso reliquario della S. \nCroce di squisito lavoro; il quale si crede della dinastia \nAngioina regalato ai primi possessori di S. Cerbone. \nÈ attualmente in questo locale, dove il distinto agronomo \ne aureo scrittore Raffaello Lambruschini fra le altre utili \ninstituzioni ha introdotto una grandiosa bigatteria.",
    "original_title": "CERBONE (S.)",
    "byte_offset": 2937992
  },
  {
    "context": "",
    "title": "CERBONE (S.) A CASTAGNETO",
    "body": "– Vedere CASTAGNETO dell’INCISA.",
    "original_title": "CERBONE (S.) A CASTAGNETO",
    "byte_offset": 2939606
  },
  {
    "context": "",
    "title": "CERBONE (S.) A POPULONIA",
    "body": "– Vedere  POPULONIA, e PORTO BARATTO.",
    "original_title": "CERBONE (S.) A POPULONIA",
    "byte_offset": 2939676
  },
  {
    "context": "in Val Tiberina.",
    "title": "CERCETOLE",
    "body": "Casale con parrocchia (S. \nPaolo) unita a San Giovanni Battista a Roti nel piviere di \nCorliano, Comunità Giurisdizione e circa 3 miglia toscane \na settentrione della Pieve S. Stefano, Diocesi di San \nSepolcro, già di Arezzo, nel cui Compartimento è situato. \nRisiede in monte sulla ripa sinistra del Tevere alla base \nmeridionale del poggio chiamato della Zucca. \nLa parrocchia di Cercetole e Roti ha 84 abitanti.",
    "original_title": "CERCETOLE",
    "byte_offset": 2939748
  },
  {
    "context": "già detta CERSINA e CERSINO nel Val d’Arno fiorentino.",
    "title": "CERCINA",
    "body": "Pieve antica (S. Andrea, una volta S. \nJerusalem in Cersino) con casale ch’ebbe nome talora di \nluogo, più spesso di castello, nella Comunità \nGiurisdizione e circa miglia toscane 3 e 1/2 a maestrale-\nlevante di Sesto, Diocesi e Compartimento di Firenze, da \ncui è quasi 6 miglia a settentrione. \nTrovasi mezzo miglio a ponente dal castellare e chiesa \ndiruta di Cercina vecchia altrettanto dal lato di ostro \ndistante da Castiglion di Cercina, nel fianco orientale del \nmonte Girello, presso le sorgenti del torrente Terzolle, \ndove la sua vallecola fra l’Uccellatojo di Pratolino e \nmonte Morello si chiude. \nÈ una questa delle poche pievi della diocesi fiorentina, di \ncui trovasi qualche notizia che rimonta ai secoli \nlongobardici. \nLa sua più antica ricordanza stà in una membrana della \ncattedrale fiorentina fatta in loco Cersino finibus \nFlorentiae, li 9 luglio dell’anno primo del regno di Carlo \nMagno in Lombardia (cioè 774). Trattasi della donazione \ndi un podere posto in Cercina in luogo detto Serviano \npresso la pieve di S. Jerusalem. Ad asicurare al beneficato \nuna tale donazione volle la monaca Rotruda donatrice, \nche restasse a suo favore ipotecata una terza parte di tutti i \nsuoi beni situati a Settimo  e in Palude. (LAMI, Mon. Eccl. \nFlor.) \nUn’altra nobil donna, Waldrada del fu Roberto vedova di \nGuido, col consenso di Sigifredo suo secondo marito e di \nRidolfo suo attual suocero, nel 24 aprile del 1042, \nrisedendo in Cersino giurisdizione di Firenze, vendè a \nRidolfo suo figlio tutte le case e possessi che aveva in \nFirenze, in Petriolo, in Sesto e in Val di Marina, con più \nla sua corte e castello situato in loco Cersino , ec. (ARCH. \nDIPL. FIOR. Badia di Passignano.)  \nFu probabilmente moglie del suddetto Ridolfo figlio di \nWaldrada quell’Areberga del fu Azzo lasciata vedova da \nRidolfo figlio di Azzo, la quale trovandosi inferma in \nFirenze, nel 28 marzo del 1050, lasciò al capitolo della \ncattedrale fiorentina un’intiera corte situata nel luogo \ndetto Cornito prope Cersino nel territorio della pieve di S. \nJerusalem di Cersino, con patto che Gherardo vescovo di \nFirenze, (Papa Niccola II) o i di lui successori senza \nadesione dei canonici della cattedrale non potesse \ndisporre di detti beni donati; i quali beni in tal caso \ndovevano ritornare ai parenti più prossimi della donatrice. \n(LAMI l. c.)  \nSennonchè l’arcidiacono del capitolo di San Giovanni di \nFirenze di alcune sostanze poste in Cersino  costituì un \nenfiteusi di nuovo genere, allorchè nel 24 agosto 1098 ne \ninvestì Teuzzone figlio di Eppone col solo obbligo di \npresentarsi per la festa di San Giovanni e di mostrare, ma \nnon consegnare (monstrandi et non dandi) 12 denari di \nmoneta lucchese a nome di pensione fra censo e \noblazioni. (LAMI l. cit.) \nLa prima volta che trovasi la chiesa di Cercina sotto \nl’intitolazione che tuttora conserva di S. Andrea, è in una \nmembrana inedita del 25 luglio 1051, con la quale \nTeuzzone chiamato Rustico, figlio del fu Giovanni, \nstando in Fighine del Val d’Arno superiore, vendè a \nRidolfo del fu Sigifredo tutte le corti, castelli, chiese, \nsorti, domnicati, servi e ancille che aveva comprato nello \nstesso giorno dai fratelli Sigifredo e Bulgaro figli del fu \nRidolfo stato suocero della prenominata Waldrada. Le \nquali sostanze erano poste nei castelli e distretti di Riofino \nnel piviere di Cavriglia, a Fighine nel piviere di Gaville, a \nPetriolo nel piviere di Brozzi, a Cerreto nel piviere di S. \nPietro a Vaglia, a Cersino nel piviere di S. Andrea a \nCersino, e altrove. \nNello stesso castello di Cercina abitavano pochi anni \ndopo (anno 1070, 24 febbrajo) Rolando del fu Teuderigo \ne Berta di Pagano sua moglie, quando essi conjugi \ndonarono all’ospedale di Barberino sul torrente Cestio nel \nVal d’Arno superiore un pezzo di terra posto vicino allo \nspedale predetto. (ARCH. DIPL. FIOR. l. c.) \nSe non era questi il Rolando di Cersino cortigiano della \ncontessa Matilde, che l’assistè in molti placiti dati in \ndiversi luoghi della Toscana, esso senza dubbio \ncorrisponde a quel Rolando di Federigo del Borghini, il \nquale, nell’anno 1072, insieme con Ariotto di Sichelmo \nrinunziarono in mano di Ranieri vescovo di Firenze a \nqualunque ragione che essi aver potessero nel castello di \nCersino. \nDalle quali offerte e rinunzie si avvalorarono vieppiù i diritti che i vescovi fiorentini per lungo tempo \nmantennero sul castello di Cercina e suo distretto. \nDi qui le contese insorte verso il 1230 per sostenere tali \ngiurisdizioni sopra quel castello contro la famiglia \nCatellini da Castiglione, la decisione della cui lite fu \nrimessa in quell’anno agli albitri nominati dal pontefice. \n(BORGHINI Dei vescovi fior.) \nÈ incerto però, se dai primi signori di Cercina \ndiscendessero i figli di Tieri, o quelli che costituirono il \nceppo della prosapia magnatizia fiorentina che porta \ntuttora il casato da Castiglione, e di cui si trova la prima \nmemoria nel sarcofago di pietra all’ingresso della pieve di \nCercina, dove si legge: SEP. TADDEI. TIERI. \nDIOTISALVI, ET. FILIOR. A.D. MCCXLVIII. \nDal qual Tieri di Diotisalvi nacque un altro Tieri o \npiuttosto Lottieri, che fu insieme con suo fratello \nDurante, detto per contrazione Dante, nel novero dei \nfidejussori alla pace fra i Guelfi e i Ghibellini, stabilita in \nFirenze nel 1280 per la mediazione del cardinale Latino. \nDa Taddeo di Tieri di Diotisalvi (al quale riferisce \nl’iscrizione sepolcrale di già riportata) nacque quel \nMatteo da Castiglione, rammentato in un sigillo illustrato \ndal Manni (Tom. XVIII) dov’è il suo nome intorno allo \nscudo rappresentante tre cagnolini, stemma che sino dal \nsecolo XIV costituiva l’arme parlante dei nobili Castellini \nda Castiglione . \nOltre i possessi di Castiglione e di Cercina, quei cattani \ngodevano, siccome tuttora conservano, il giuspadronato \ndella pieve di Cercina e delle sue parrocchie filiali, meno \nche quella ora soppressa del castello di Cercina vecchia , e \nla cui collazione appartenne sempre ai vescovi fiorentini. \nSennonchè per mezzo secolo il magistrato della Parte \nGuelfa tolse tali diritti ai cattani di Cercina, stante la \nfamosa insurrezione promossa nel 1250 dai Ghibellini di \nFirenze contro il partito Guelfo ivi dominante. Nella quale \nsommossa gli Agolanti e i Brunelleschi si fecero forti alla \ntorre di mess. Lancia de’cattani da Castiglione e da \nCersino, nel sestiere di Porta del Duomo, stati ott’anni \ndopo essi stessi vinti ed esiliati da Firenze. (G. VILLANI \nCron. lib. VI) \nFra i più antichi pievani di Cercina spettanti alla famiglia \nda Castiglione, dopo essere stata questa ribandita, \nnovererò quel Francesco figliuolo di Dante di Bernardo e \ndi Marinetta Picchi che nacque per grazia speciale di S. \nAntonino primo arcivescovo di Firenze. Del qual pievano \nfa menzione una lettera diretta nel 1499 dal pontefice \nAlessandro VI ai capitani della Parte di Firenze, \nesortandogli a volere, che il possesso della pieve di S. \nAndrea a Cercina si dasse al cardinale Bartolommeo \nvescovo di Segovia, piuttosto che a Francesco da \nCastiglione, che l’aveva già impetrata in benefizio, \nmentre egli era curato della parrocchia di San Martino a \nBugliano succursale di Cercina. \nNon sembra però che tali esortazioni papali avessero \neffetto, essendo che nel 1502 trovasi pievano di Cercina il \nprenominato Francesco, il quale poco stante ottenne dallo \nstesso pontefice Alessandro una bolla d’indulgenze ad \noggetto di accrescere venerazione alla figura miracolosa \ndi una Beata Vergine esistente nella sua pieve. E forse a \nlui si deve l’instituzione di una zelante congregazione \nsecolare di Fiorentini preseduta dal pievano, la quale \ntuttora costituisce l’opera di quel tempio. \n\nÈ questa chiesa grande, di svelta forma, costruita a tre \nnavate, stata più volte restaurata e modernamente (anno \n1832) dipinta e stuojata. \nLa stessa società prese nuovo impulso dalla visita che \nfece Leone X alla pieve di Cercina, mentre viveva sempre \nil prenominato pievano Francesco dei cattani da \nCastiglione. \nLa cavalcata dei cardinali col pontefice e il martirio di S. \nAndrea dipinti nel vestibolo di questa chiesa sono opere, \nsebbene cadenti per età, che appartengono a un pennello \nsuperiore alla mediocrità. Più antichi sono gli affreschi a \nterra verde esistenti nel salone della canonica, mentre \nhanno minore importanza le pitture storiche intorno al \ncortile della pieve. \nMa gli affreschi più squisiti veggonsi nella pieve alla \ncappella della Madonna, molti dei quali sono dipinti dal \nPozzetti. \nLa pieve di Cercina era matrice delle seguenti chiese: 1. \nS. Martino a Bugliano  con l’annesso romitorio de’SS. \nGirolamo e Maria Maddalena, stato incorporato sino dal \n1519 alla pieve; 2. S. Jacopo a Cepeto, da lungo tempo \nannesso della seguente prioria; 3. S. Michele a \nCastiglioni ; 4. S. Margherita a Cercina vecchia , verso il \n1780 annessa alla pieve; 5. S. Maria a Starniano, riunita \nalla pieve sino dal secolo XVI; 6. Eremo di S. Maria e S. \nCaterina a Monte Morello , soppresso alla metà del secolo \nXV; 7. Monastero e parrocchia di S. Maria d’Urbana, \nammensata nel 1376 al monastero di S. Orsola a Firenze. \nLa pieve di S. Andrea a Cercina conta 421 abitanti.",
    "original_title": "CERCINA",
    "byte_offset": 2940198
  },
  {
    "context": "nel Val d’Arno fiorentino.",
    "title": "CERCINA VECCHIA",
    "body": "Poche \nreliquie di questo castellare, da cui prese il titolo la \nparrocchia di S. Margherita a Cercina vecchia, si trovano \nun mezzo miglio sotto la pieve di Cercina dal lato \norientale. \nEsso risiede in un risalto di poggio sulla ripa destra del \ntorrente Terzolle, ed è probabilmente a questa bicocca cui \nriferiscono molti di quei documenti da noi citati \nall’articolo precedente. \nLa parrocchia di Cercina vecchia fu la sola fra quelle del \npiviere, di cui la mensa vescovile di Firenze conservò il \npadronato sino alla sua soppressione, avvenuta verso la \nfine del secolo XVIII. – Vedere CERCINA.",
    "original_title": "CERCINA VECCHIA",
    "byte_offset": 2949560
  },
  {
    "context": "in Val d’Ombrone senese.",
    "title": "CERCONI (MONTE)",
    "body": "– Vedere MONTE CERCONI.",
    "original_title": "CERCONI (MONTE)",
    "byte_offset": 2950218
  },
  {
    "context": "in Val di Magra.",
    "title": "CERETOLI (S. MARTINO A)",
    "body": "Casale e \nparrocchia nella Comunità Giurisdizione Diocesi e miglia \ntoscane 1 e 1/2 a grecale di Pontremoli, Compartimento di \nPisa. \nÈ posto inpoggio alla sinistra del fiume Magra sul \nvalloncello (ERRATA : di Antena) d’Orzanella. – Vedere \nANTENA (CAVEZZANA d’). \nLa parrocchia di S. Martino a Ceretoli conta 170 abitanti.",
    "original_title": "CERETOLI (S. MARTINO A)",
    "byte_offset": 2950293
  },
  {
    "context": "in Val Tiberina.",
    "title": "CERFONE",
    "body": "Due torrenti omonimi, a uno \ndei quali più copioso dell’altro fu dato abusivamente il nome di fiume, confluiscono nella fiumana della Sovara , \nprima che questa scarichi le sue acque nel Tevere. \nIl minore Cerfone ha la sua origine sul d’orso dell’Alpe di \nCatenaja fra Caprese ed Anghiari, e si vuota nella Sovara \npoco dopo essere passato sotto il Ponte alla Piera. – Il \nmaggiore Cerfone nasce sul monte di Mazzana nel \nconfine australe della Comunità e Diocesi di Arezzo, di \ndove scende per il vallone che porta il suo nome, lungo il \nquale fu aperto il gran cammino per l’Adriatico. Giunto \nsotto il castello di Monterchi accoglie il torrente \nPadonchia due miglia innanzi di confluire nella Sovara , e \ntre miglia lungi dallo sbocco di questa fiumana nel \nTevere.",
    "original_title": "CERFONE",
    "byte_offset": 2950672
  },
  {
    "context": "in Val di Magra.",
    "title": "CERIGNANO",
    "body": "Casale con parrocchia (S. \nVenanzio abate) nel piviere di Codiponte, Comunità \nGiurisdizione e mezzo miglio toscano a scirocco di \nFivizzano, Diocesi di Pontremoli, già di Luni-Sarzana, \nCompartimento di Pisa. \nÈ situato alla sinistra del torrente Rosaro sulle colline che \ndiramansi verso libeccio da Monte Chiaro. \nFanno parte della parrocchia di Cerignano le ville o casali \ndi Certaldola, Colle, Maseredo , Serrarola e Motta. In \nquest’ultima villetta nacque verso la metà del secolo XVI \nGiovanni Manzini, discepolo e amico di Colluccio \nSalutati, maestro lui stesso di Gabriello Maria Visconti, \nda cui fu nominato potestà in Pisa nel 1405, autore di \nvarie opere rammentate dal Gerini. (Mem. Istor. della \nLunigiana Vol. II.). Alle quali opere resta da aggiungere \nuna breve cronica dal 1292 al 1401, continuata poi sino al \n1448 da Michele Guinigi. (BALUZII Miscell. T. IV) \nNel 1404 il Manzini era in Fivizzano sua madre patria; lo  \nche viene palesato in una lettera del 14 marzo 1404 scritta \nda Giovanni Sernicolai potestà a Casola in Lunigiana per \nPaolo Guinigi signor di Lucca. (Oper. cit.) \nLa parrocchia di S. Venanzio a Cerignano conta 376 \nabitanti.",
    "original_title": "CERIGNANO",
    "byte_offset": 2951495
  },
  {
    "context": "in Val di Sieve.",
    "title": "CERLIANO (S. ANDREA A)",
    "body": "Casale che \nha dato il nomignolo a una parrocchia nel piviere di S. \nMaria a Fagna, Comunità Giurisdizione e circa 2 miglia \ntoscane a settentrione di Scarperia, Diocesi e \ncompartimento di Firenze. \nTrovasi sulla pendice meridionale dell’Appennino di \nScarperia, fra l’antica strada maestra di Bologna e il rio \nVisone, altrimenti detto Levisone. \nFurono da lungo tempo annesse al vasto distretto di \nquesta cura le chiese parrocchiali di Manfriano, e di S. \nSimone alla Rocca. Quest’ultima fu unita a Cerliano per \nbolla del pontefice Giulio III spedita nel 22 febbrajo 1550. \nUna gran parte del territorio di questa parrocchia \nappartiene alla grandiosa fattoria del Palagio, già dei \nCastellani Bifi, ora dei marchesi Bifi-Tolomei di Firenze. \nLa parrocchia di S. Andrea a Cerliano conta 530 abitanti.",
    "original_title": "CERLIANO (S. ANDREA A)",
    "byte_offset": 2952704
  },
  {
    "context": "nella Valle dell’Elsa.",
    "title": "CERNA",
    "body": "Vico che diede il titolo a \nuna soppressa chiesa parrocchiale (SS. Donato e Cesareo) \nappartenuta al piviere di S. Leonino in Conio, Comunità \nGiurisdizione e circa 4 miglia toscane a scirocco di \nPoggibonsi, Diocesi di Colle, già in quella di Fiesole, \nCompartimento di Siena. \nRisiede alla destra del torrente Staggia circa un miglio \ntoscano a maestrale di Castiglioncello di Monteriggioni.  \nVarie membrane appartenute alla badia dell'Isola presso \nStaggia, cui spettava il padronato della chiesa de'SS. \nDonato e Cesareo a Cerna, parlano di questo luogo, dove \nquel monistero aveva poderi e selve in grazia di donazioni \nricevute dai nobili di Staggia e Strove, negli anni 1042, \n1137, 1191. (ARCH. DIPL. FIOR. Badia di S. Eugenio.). \nCon bolla del 1 settembre 1401 il pontefice Bonifacio IX \nammensò alla badia dell'Isola le due chiese parrocchiali di \nS. Maria di Alecchio (Lecchi) e di S. Donato a Cerna; \nsino a che Eugenio IV, con breve del 29 ottobre 1449, \nautorizzò la riunione della parrocchia di Cerna a quella di \nS. Lucia a Bolsano. – Vedere BOLSANO (S. LUCIA a). \nLa villa di Cerna finalmente fu segnalata nella \ndemarcazione dei confini fra il contado fiorentino e quello \nsenese, a forma della convenzione sanzionata fra i \nplenipotenziarj delle due repubbliche nel mese di giugno \ndel 1203.",
    "original_title": "CERNA",
    "byte_offset": 2953563
  },
  {
    "context": "in Val di Lima.",
    "title": "CERQUETO (S. LORENZO di)",
    "body": "Casale \nperduto sulla ripa sinistra del fiume Lima, dove fu una \nparrocchiale, la quale nel 1260 dipendeva dalla pieve di \nCasabasciana. – Vedere CASABASCIANA.",
    "original_title": "CERQUETO (S. LORENZO di)",
    "byte_offset": 2954918
  },
  {
    "context": "",
    "title": "CERRETA, CERRETE, CERRETELLA, CERRETINO, CERRETO, CERRETOLI",
    "body": "– Contrade, vici, castelli e \nluoghi diversi sparsi presso che in ogni valle della \nToscana, i di cui contorni furono, o si mantengono tuttora, \nrivestiti dalle foreste di cerro, dalle quali presero il nome. \n– Tali sono i seguenti.",
    "original_title": "CERRETA, CERRETE, CERRETELLA, CERRETINO,",
    "byte_offset": 2955126
  },
  {
    "context": "in Val di Chiana.",
    "title": "CERRETA DI BROLIO",
    "body": "– Vedere BROLIO.",
    "original_title": "CERRETA DI BROLIO",
    "byte_offset": 2955430
  },
  {
    "context": "nel Val d'Arno aretino,",
    "title": "CERRETA o CERRETO OBERTENGO sopra lo sbocco della Chiana",
    "body": "alla cui Comunità \nGiurisdizione Diocesi e Compartimento appartiene. \nAppella a questo Cerreto una donazione fatta nel 1076 da \ndonna Porporella di Uberto di una selva che possedeva \nnel piviere del Toppo, in luogo detto Cerrito Ubertingo, \nmentre nel 1088 l'abate di S. Flora di Arezzo, permutò \ncon quello di S. Martino al Pino, fra le altre possessioni, \nalcune terre e case poste in Cerreto, in Capo di Monte ec.; \ne ricevé in cambio dall'abate di S. Martino la porzione \nspettante alla sua badia della chiesa di S. Pier Maggiore \ndella città di Arezzo. (MURATORI Ant. Estens. –  \nANNAL. CAMALD.) – Vedere CHIUSURA \nOBERTENGA.",
    "original_title": "CERRETA o CERRETO OBERTENGO sopra lo sbocco",
    "byte_offset": 2955491
  },
  {
    "context": "nel Pietrasantino.",
    "title": "CERRETA",
    "body": "Due casali omonimi \nesistono nella stessa giurisdizione, uno alla destra del \ntorrente Rimagno , o Serra  spettante alla parrocchia di S. \nMartino alla Cappella, l'altro avente parrocchia (S. \nAntonio Abate) nella Comunità Giurisdizione e circa miglia toscane 2 a levante di Seravezza, Vicariato di \nPietrasanta, Diocesi e Compartimento di Pisa. \nRisiede quest'ultimo sulla destra del torrente Vezza, o \nVersilia alla base meridionale dell'Alpe di Basati fra le \nselve di castagni che hanno rimpiazzato la Cerreta. \nLa parrocchia di S. Antonio a Cerreta ha 115 abitanti.",
    "original_title": "CERRETA",
    "byte_offset": 2955126
  },
  {
    "context": "in Val di Pescia.",
    "title": "CERRETA o CERRETO",
    "body": "Casale con \nantica parrocchia (S. Lorenzo a Cerreta con l'annesso di \nS. Stefano a Campione) suburbana di Pescia, da cui è \ndistante un miglio toscano a settentrione, nella Comunità \nGiurisdizione e Diocesi medesima, Compartimento di \nFirenze. \nÈ situata in costa sulla sinistra del fiume Pescia maggiore \nin mezzo agli edifizj delle cartiere. \nAllude alla chiesa de'SS. Lorenzo e Gregorio a Cerreta un \nistrumento della cattedrale di Lucca del 1018, con il quale \nUberto fanciullo figlio di Ugo di legge salica lasciò alla \nchiesa suddetta posta sulla Pescia maggiore alcuni beni \npresso Bientina, ec. (BALDASSARONI, Stor. di Pescia.). \nNel 1260 S. Lorenzo a Cerreto era parrocchia separata da \nS. Lorenzo a Campione. \nStando al Puccinelli, questo Cerreto fu un castello murato, \nquantunque ora ridotto a borgata spicciolata. \nS. Lorenzo a Cerreto conta 341 abitanti.",
    "original_title": "CERRETA o CERRETO",
    "byte_offset": 2955491
  },
  {
    "context": "in Val di Serchio.",
    "title": "CERRETE DI BARGA",
    "body": "Casale nel \npopolo di S. Giusto a Tiglio, Comunità Giurisdizione e \ncirca 2 miglia toscane a levante di Barga, Diocesi e \nCompartimento di Pisa. \nÈ posto sulla ripa destra del torrente Ania, e forse \ncorrisponde a quel Cerreto della Vicaria di Coreglia che \nl'imperatore Carlo IV con privilegio del 12 maggio 1355 \nconcedé in feudo con titolo di contea a Francesco \nCastracani degli Antelminelli di Lucca. \nAllo stesso Cerreto dubito che volesse riferire il gran \ncapitano Castruccio Antelminelli col testamento fatto nei \nsuoi accampamenti davanti a Pistoja (10 luglio 1328), col \nquale ordinò che si restituisse il valore delle pecore state \ntolte ad alcuni di Trassilico e di Cerreto in Garfagnana.",
    "original_title": "CERRETE DI BARGA",
    "byte_offset": 2957745
  },
  {
    "context": "in Val di Tora.",
    "title": "CERRETELLA DI NUGOLA",
    "body": "Nella \nComunità di Colle Salvetti, Giurisdizione e Diocesi di \nLivorno, Compartimento di Pisa. \nPorta tuttora il nome di Cerretella la bella macchia di \ncerri, che per un estensione di 200 saccate di terra \nappartenne alla badia di Nugola, e che dal suo abate \ncommendatario (Marcantonio Della Volta) nel 1553 fu \nallivellata in perpetuo a Cosimo I Granduca di Toscana e \nad Eleonora di Toledo sua consorte. – Vedere BADIA di \nNUGOLA.",
    "original_title": "CERRETELLA DI NUGOLA",
    "byte_offset": 2958492
  },
  {
    "context": "(Cerretulum) in Val d'Era.",
    "title": "CERRETELLO",
    "body": "Castello \ndistrutto che ebbe chiesa parrocchiale (SS. Stefano e \nBiagio) nell'antico piviere di S. Gervasio, Comunità e \nGiurisdizione di Palaja, Diocesi di Sanminiato, già di \nLucca, Compartimento di Pisa. \nSi trova fatta menzione di questo Cerretello, quando era \nvilla, in un istrumento dell'Archivio Arcivescovile di \nLucca dell'anno 980, col quale il vescovo Guido diede a \nlivello a un nobile longobardo (Teudegrimo di Farolmo) \nla metà del castello e corte di S. Gervasio con le rendite e \ntributi delle ville comprese in quel piviere, fra le quali \neravi anche la villa di Alica, di Monte Castello e di \nCerretulo. \nA tenore di uno degli articoli della pace del 1175 fra i \nPisani e i Lucchesi, furono restituiti ai vescovi di Lucca \ncon Cerretello tutti gli altri luoghi di Val d'Era stati \noccupati dai Pisani. Quindi è che Ottone IV, nel 1209, e \nCarlo IV, nel 1355, confermavano a quei prelati i castelli \ne corti di S. Gervasio, di Pratiglione, di Montopoli , di \nCerretello, di Usigliano del Vescovo, ora di Palaja, ec. \nÈ luogo reso noto da Giovanni Villani, che tramandò ai \nposteri, come, a dì 20 di maggio del 1312, essendo i \nPisani ad assedio ad un loro castello di Cerretello in Val \nd'Era, furono levati di là in sconfitta dai fiorentini. \n(Cronic. lib. IX c. 42.) \nAl che aggiunse l'annalista Sanminiatese Giovanni Lelmi, \nche i Pisani poco dopo tornarono un'altra volta al detto \ncastello con maggiori forze, e che, inteso ciò a Firenze, \nmandarono a Sanminiato 1500 cavalli, i quali con l'usata \nfanteria Sanminiatese e del Val d'Arno assaltarono detto \ncampo, e quello la mattina per tempo ruppono, lasciando \n200 fra morti e prigionieri in potere dei vincitori.",
    "original_title": "CERRETELLO",
    "byte_offset": 2958972
  },
  {
    "context": "in Val di Chiana. ",
    "title": "CERRETELLO DI LUCIGNANO",
    "body": "Vico, dove fu una chiesa (S. Giorgio di Cerreto) filiale \ndella distrutta pieve di Ficareto, stata annessa già da molti \nsecoli alla parrocchia di S. Biagio alla Pievevecchia sotto \nLucignano, nella Comunità e Giurisdizione medesima, \nDiocesi e Compartimento di Arezzo.",
    "original_title": "CERRETELLO DI LUCIGNANO",
    "byte_offset": 2960714
  },
  {
    "context": "in Val d'Ombrone pistojese. ",
    "title": "CERRETINO DI TIZZANA",
    "body": "Borguccio tra Tizzana e Vignole lungo il torrente Stella, \nnella parrocchia, Comunità Giurisdizione di Tizzana, \nDiocesi di Pistoja, Compartimento di Firenze.",
    "original_title": "CERRETINO DI TIZZANA",
    "byte_offset": 2961034
  },
  {
    "context": "in Val di Sieve.",
    "title": "CERRETO A BARBERINO DI MUGELLO",
    "body": "Casale che fu comunello nella parrocchia di S. \nMaria a Vigesimo, Comunità Giurisdizione e circa mezzo \nmiglio toscano a maestrale di Barberino di Mugello, \nDiocesi e Compartimento di Firenze. \nRisiede sopra un poggetto a cavaliere del torrente Lora e \ndel castello di Barberino. \nÈ rammentato questo Cerreto sino dal secolo X in varie \ncarte allusive ai nobili di Combiate, di Barberino e di \nCercina, ma più distintamente in una donazione da essi \nfatta nel 30 aprile 1079 a favore della chiesa di S. Croce e \nS. Nicola posta a Bibbiano, dove si parla di alcune \npossessioni situate in Cerreto nel piviere di S. Gavino \nAdimari. \nDa una carta del 24 aprile 1042 fatta in Cercina, si rileva \nche questo Cerreto con Mozzanello  fu signoria dei Cattani \nsopra menzionati. (LAMI Monum. Eccl. Flor.)",
    "original_title": "CERRETO A BARBERINO DI MUGELLO",
    "byte_offset": 2961249
  },
  {
    "context": "nel Val d’Arno casentinese.",
    "title": "CERRETO A CALLETA",
    "body": "– Vedere CERRETO di CASTEL FOCOGNANO.",
    "original_title": "CERRETO A CALLETA",
    "byte_offset": 2962103
  },
  {
    "context": "in Val d’Arbia.",
    "title": "CERRETO ALLA CANONICA",
    "body": "– Vedere CERRETO del CHIANTI.",
    "original_title": "CERRETO ALLA CANONICA",
    "byte_offset": 2962206
  },
  {
    "context": "nel Val d'Arno casentinese.",
    "title": "CERRETO DI CASTEL FOCOGNANO",
    "body": "Due luoghi di questa Comunità portano il \nnome di Cerreto, uno dei quali (S. Michele a Cerreto) fu \nunito nel 1780 alla parrocchia di S. Giovanni di Castel \nFocognano, l'altro Cerreto forma popolo insieme con \nquello di Calleta. \nA uno di questi due Cerreti spetta un ospedale stato in \nCerreto, nel 1221 dagli Ubertini di Focognano donato alla \nbadia di Selvamonda; il quale spedale ivi vien indicato, \ncome situato sull'antica via casentinese. (ANNAL. \nCAMALD.) \nDi un altro Cerreto del Casentino spettante ai Conti Guidi \nfa menzione un istrumento della badia di Poppi del marzo \nanno 1029. \nLa parrocchia de'SS. Bartolommeo e Martino di Cerreto a \nCalleta  conta 149 abitanti.",
    "original_title": "CERRETO DI CASTEL FOCOGNANO",
    "byte_offset": 2962284
  },
  {
    "context": "nella Valle del Montone. ",
    "title": "CERRETO DI CASTROCARO",
    "body": "– Casale che ha dato il titolo alla parrocchia di S. Pietro in \nVinculis a Cerreto, altrimenti detta a Salutare, già nel \npiviere di S. Reparata, Comunità Giurisdizione e circa \nmiglia toscane 2 e 1/2 a ostro-libeccio di Terra del Sole, \nDiocesi di Forlì, Compartimento di Firenze. \nEra uno dei comunelli di Castro  Caro, più specialmente \nnoto sotto il nomignolo di Salutare, che erea il più piccolo \ncastelletto che possedessero i conti Ordelaffi di Forlì. – \nVedere CASTRO CARO. \nLa parrocchia di S. Pietro a Cerreto, o a Salutare conta \n248 abitanti.",
    "original_title": "CERRETO DI CASTROCARO",
    "byte_offset": 2963028
  },
  {
    "context": "in Val d'Arbia.",
    "title": "CERRETO DEL CHIANTI",
    "body": "Castello con \nrocca semidiruta in mezzo a una selva, che ha dato il \ndistintivo alla Canonica di S. Pietro a Cerreto, \nattualmente pieve, e a due succursali (S. Stefano a \nCerreto Ciampoli, ora soppressa, e S. Giovanni Batista a \nCerreto) nella Comunità Giurisdizione e 7 miglia toscane \na maestrale di Castelnuovo Berardenga, Diocesi e \nCompartimento di Siena, da cui è quasi 6 miglia toscane a \nsettentrione-grecale. \nPresso la pieve esistono le vestigie della rocca di Cerreto \nche presenta la figura di una gran torre rotonda con \nrivellino. \nLa selva dei cerri che cuopre tuttora una parte di questa \ncontrada, non solo diede il nome al paese, ma ancora alla \nprosapia Cerretani di Siena. Alla quale stirpe appartenne \nquel Ciampolo  (Giov. paolo) da Cerreto, che mediante un \nistrumento de'25 maggio 1210, stipulato nella chiesa di S. \nPaolo in Siena, vendé per lire 310 ai consoli della \nRepubblica i terreni di Cerreto coi diritti e tributi che \nritraeva da quei vassalli o coloni. (PECCI Istor. dello \nStato Senese. Vol. III.) \nDopo tale acquisto si è creduto da alcuno, che i Reggitori \ndi Siena nel 1219 affidassero agli uomini del terzo di S. \nMartino la costruzione della rocca di Cerreto. (TIZIO \nIstor. MSS. di Siena, Vol. I) \nUn fatto meno incerto è che, nel 1229, da qusto luogo i \nSenesi poterono resistere all'assalto dell'oste fiorentina, tre \nanni dopo tornata a tentare inutilmente l'acquisto del \ncastello di Cerreto. \nVenne bensì la stessa rocca nel 1266, assalita e presa da \nalcuni nobili fuoriusciti di Siena, e da altri loro amici di \nparte Guelfa. \nNel 1312, essendo stata occupata dall’esercito \ndell’imperatore Arrigo VII, questi la compartì a titolo di \nfeudo a due individui di casa Cerretani, stati banditi dalla \nRepubblica senese, ribanditi nel 1317, e liberati dalle \ncondanne in cui erano incorsi, mercè la pace fatta in \nquell’anno fra i Senesi e i Fiorentini con la mediazione di \nRoberto re di Napoli. (AMMIR. Istor. fior. lib. V) \nSennonchè nella riforma del governo di Siena (anno \n1368) molti grandi che si trovavano in quell’anno cacciati \ndalla città, si erano ridotti a Cerreto Ciampoli per tentare \ndi tornare in patria. Intesa in Siena la ragunata di quei \nrivoltosi, furono dai Signori XII dichiarati tutti ribelli, e \nquindi ribanditi al ritorno dell’imperatore Carlo IV a \nSiena (marzo 1369.) \nUna delle più antiche scritture, che appella a questo \nCerreto e ai suoi padroni, è un contratto inedito del 27 \nagosto 1042, fatto sotto il castello di Cerreto, col quale i \nconiugi Albertino, e Berta insieme coi loro figli Ugolino e \nCerreto venderono alle monache Cistercensi di Monte \nCellese presso Siena, e alla chiesa prioriale di S. Pietro di \nCerreto tanto spazio di terreno sufficiente per costruire la \ngora di un mulino sull’Arbia, in luogo detto Piano \nmaggiore. (ARCH. DIPL. FIOR. Mon. delle Trafisse di \nSiena.) \nVent’anni dopo (13 febbrajo 1162) Adelmo di \nGualfreduccio da Cerreto, con instrumento stipulato nella \nchiesa di S. Stefano nel borgo di Cerreto, cedè pel prezzo \ndi lire 6 e 1/2 alla badia di Coltibuono il passo libero per \nun suo podere nel Piano maggiore del fiume Arbia, con \nfacoltà di fare una steccaja, o qualunque altro edifizio per \ni mulini di detto monastero. (ivi. Badia di Coltibuono.) \nNel settembre del 1097 nella casa Gherardini di Siena \nFeralmo da Cerreto assistè con altri nobili del contado \nsenese a un atto di rinunzia fatta da alcuni conti a favore \ndel monastero della Berardenga. (UGHELLI. Dei conti di \nMarsciano.) \nNel 12 febbrajo 1206, essendo lite fra le monache di S. \nGiusto a Rontennano e i fratelli Guido, Spinello e \nCorrado da Cerreto a cagione di due mulini che avevano \nin comune, fu fatto un accordo fra le parti. (ivi. Mon. delle \nTrafisse.) \nRiguarda pure questo luogo altro istrumento del 29 \ngennajo 1297, col quale Guidarello di Corrado da Cerreto \nvendè per lire 4000 alla Repubblica di Siena una delle \nnove parti pro indiviso  del castello e diritti di Cerreto e \ndel suo distretto. (ARCH. DIPL. SENES. Kaleffo \nvecchio.) \nIn progresso di tempo la stessa Repubblica (anno 1398) \navendo acquistato la parte che spettava a Spinello \nCerretani, divenne quasi assoluta padrona di Cerreto. Fu \nordinato finalmente, per deliberazione pubblica dell’anno \n1438, che il suo distretto fosse ridotto a contado. (PECCI \nl. cit.) Onora Cerreto quel valoroso Ciampolo , detto anche \nCerreto Ciampolo, il quale contribuì con il suo coraggio \nalla vittoria del 18 maggio 1259 dai Senesi riportata sopra \ni fiorentini a S. Petronilla nei contorni di Siena. \n(UGURGIERI Pompe Senesi.) \nReca pure decoro a questo luogo il pontefice Alessandro \nIII della famiglia Bandinelli, che si tiene per una \nramificazione di quella dei Cerretani. \nPoco discosto da Cerreto incontrasi il palazzo di \ncampagna, detto Val di Picciola, spettante alla stessa \nnobile prosapia. \nDal documento del 1142 sopra citato risulta, che la \nCanonica, poi pieve di S. Pietro a Cerreto, a quell’età era \nsemplicemente prioria. \nLa chiesa parrocchiale di S. Stefano, di cui si trova fatta \nmenzione all’anno 1162, fu da gran tempo riunita alla \npieve di Cerreto. – Vedere CANONICA a CERRETO. \nLa pieve di S. Pietro a Cerreto possedeva un quadro del \nPeruzzi descritto da Guglielmo della Valle. \nEssa conta nel suo perimetro 325 abitanti.  \nS. Giovanni Battista a Cerreto con l’annesso di Vitignano \nnovera 136 abitanti.",
    "original_title": "CERRETO DEL CHIANTI",
    "byte_offset": 2963646
  },
  {
    "context": "nella Val di Chiana.",
    "title": "CERRETO DI CORTONA",
    "body": "Villa che \nha dato il nome alla chiesa parrocchiale di S. Niccolò a \nCerreto, annesso attualmente a S. Giusto alla Fratticiola \nnel piviere di Montecchio Sernini, Comunità \nGiurisdizione e circa 4 miglia toscane a ponente di \nCortona, Compartimento di Arezzo. \nIl casale di Cerreto trovasi sulla sinistra del torrente Esse  \ncortonese in mezzo alle piante che gli diedero il nome. \nNel secolo XV era quella chiesa di padronato del popolo, \nil quale non potendola ricostruire, mentre minacciava \nrovina, cedè l’jus alla famiglia Celli di Cortona, da cui \npassò nei Padri Serviti di quella città e in altri eredi \nall’estinta casata. \nLa cura di S. Niccolò a Cerreto fu soppressa sul declinare \ndel secolo XVIII. \nEssa nel 1551 contava 125 abitanti. Nel 1754 aveva 196 \nabitanti.",
    "original_title": "CERRETO DI CORTONA",
    "byte_offset": 2969133
  },
  {
    "context": "in Val di Merse.",
    "title": "CERRETO A MERSA",
    "body": "Casale che fu \ncomunello nella parrocchia di S. Giovanni Battista a \nRecenza, Comunità Giurisdizione e circa 8 miglia toscane \na ostro di Sovicille, Diocesi e Compartimento di Siena. \nÈ posto alla base dei poggi che propagansi dalla \nMontagnola presso la destra ripa del fiume Merse.",
    "original_title": "CERRETO A MERSA",
    "byte_offset": 2969966
  },
  {
    "context": "Casale perduto ",
    "title": "CERRETO di MONTEMAGNO lucchese",
    "body": "sul giogo dei monti che separano la Valle del Serchio da \nquella di Camajore nelle vicinanze di Ricetro. \nÈ rammentato questo luogo in una carta della contessa \nMatilda del giugno 1099, data in finibus Cerreto prope \nburgo de Monte Magno in loco et finibus Riscitulo. \n(FIORENTINI Memor. della Cont. Matilde.)",
    "original_title": "CERRETO di MONTEMAGNO lucchese",
    "byte_offset": 2970290
  },
  {
    "context": "in Val di Tora.",
    "title": "CERRETO DI ORCIANO",
    "body": "Tenuta nella \nparrocchia e Comunità di Orciano, Giurisdizione di Lari, \nDiocesi e Compartimento di Pisa. \nDel casale di Cerreto presso Orciano, altrimenti detto \nCasale Pincioli, si fa commemorazione in un atto di \npermuta di terreni, sotto il dì 28 agosto anno 909, fra \nTeodorico vescovo di Pisa per conto della sua chiesa e \nCunerado di altro Cunerado nobile pisano. (MURAT. Ant. \nM. Aevi)",
    "original_title": "CERRETO DI ORCIANO",
    "byte_offset": 2970654
  },
  {
    "context": "in Val d’Ombrone pistojese.",
    "title": "CERRETO DI PRATO",
    "body": "Una \ndelle 45 ville dell’antico distretto di Prato, con parrocchia \n(S. Michele) nella Comunità Giurisdizione Diocesi e \nquasi 5 miglia toscane a settentrione della città di Prato, \nCompartimento di Firenze. \nRisiede sul fianco occidentale del monte Giavello in \nmezzo a vigneti e olivi sostituiti costà alle selve di cerri. \nEbbe podere in questo Cerreto la badia de’Vallombrosani \ndi Vajano sino dal secolo XII, e più tardi i Certosini di \nFirenze, ai quali apparteneva una grancia con oratorio \nsotto il titolo di S. Francesco, attualmente alienata e \nridotto il fabbricato a casa colonica presso la chiesa \nparrocchiale di Cerreto, la quale conta 237 abitanti.",
    "original_title": "CERRETO DI PRATO",
    "byte_offset": 2971090
  },
  {
    "context": "sul Cerfone in Val Tiberina.",
    "title": "CERRETO di RANCO",
    "body": "Casale \nche diede il nome alla distrutta chiesa di S. Maria e S. \nPietro a Cerreto nel piviere di Ranco sul confine orientale \ndella Comunità e Diocesi di Arezzo con quella di Cortona \ne Sansepolcro.",
    "original_title": "CERRETO di RANCO",
    "byte_offset": 2971815
  },
  {
    "context": "in Val di Merse.",
    "title": "CERRETO A SELVA",
    "body": "Casale da cui \nprende il titolo la parrocchia di S. Stefano in Cerreto a \nSelva, nella Comunità Giurisdizione e quasi 3 miglia \ntoscane a levante di Sovicille, Diocesi e Compartimento si \nSiena, da cui è miglia 4 a scirocco. \nÈ situato presso la strada rotabile di Val di Rosia alla \ndestra del torrente Scerpenna tributario del fiume Merse. \n– Fu questo uno dei comunelli incorporati nell’anno 1777 \nalla Comunità di Sovicille. \nLa chiesa di Cerreto è stata modernamente rifabbricata \ninsieme con la sua canonica. \nS. Stefano in Cerreto a Selva conta 83 abitanti.",
    "original_title": "CERRETO A SELVA",
    "byte_offset": 2972067
  },
  {
    "context": "in Val di Serchio.",
    "title": "CERRETO DI SOPRA, e CERRETO DI SOTTO",
    "body": "Due villaggi con due parrocchie (S. Giovanni \nBattista, pieve, e S. Rocco, rettoria) nella Comunità e \nGiurisdizione del Borgo a Mozzano, di cui Cerreto di \nsotto è a contatto, e Cerreto di sopra  circa mezzo miglio \ntoscano a maestrale-ponente, nella Diocesi e Ducato di \nLucca, la quale città trovasi 10 miglia toscane al suo \nostro. \nRisiedono entrambi alla destra del Serchio, uno sul \npoggio, l’altro presso il Borgo a Mozzano dirimpetto al \nponte della Maddalena. In Cerreto di sopra esiste l’antica \npieve di S. Giovanni Battista del Borgo a Mozzano, col \nquale paese fu sempre comune la sorte dei due Cerreti. \nEssi un dì fecero parte della Vicarìa di Coreglia data \ndall'imperatore Carlo V, con privilegio del 12 maggio \n1355, a Francesco Castracani degli Antelminelli, cui \nregalò a titolo di feudo il distretto di Coreglia e quello del Borgo a Mozzano con Cerreto, la Rocca, Oneta, Cune, \nMotrone, Colognora, Gello, ec.; ville tutte situate alla \ndestra del Serchio, attualmente comprese nella Comunità \nGiurisdizione del Borgo a Mozzano. \nCerreto di sopra  faceva popolo separato sino dal 1404, \nsiccome apparisce da una lettera di detto anno del \ngiusdicente del Borgo a Mozzano, nel mentre avvisava \nPaolo Guinigi signor di Lucca, che i due popoli di Cerreto \ndi sopra  e di Cerreto di sotto erano in rissa fra loro. – \nVedere MOZZANO (BORGO a). \nLa pieve di S. Giovanni Battista a Cerreto di sopra  conta \n445 abitanti. \nLa parrocchia di S. Rocco a Cerreto di sotto  ha 220 \nabitanti.",
    "original_title": "CERRETO DI SOPRA, e CERRETO DI SOTTO",
    "byte_offset": 2972679
  },
  {
    "context": "in Romagna.",
    "title": "CERRETO DI TREDOZIO",
    "body": "Castellare nella \nparrocchia di S. Biagio a Sarturano, nella Comunità e \ncirca 3 miglia toscane a levante di Tredozio, \nGiurisdizione di Modigliana, Diocesi di Faenza, \nCompartimento di Firenze. \nÈ situato sul dorso dei poggi che dividono la vallecola del \nTredozio dalla Valle del Montone. – Fu uno dei castelli \nposseduti dai conti Guidi di Romagna, rammentato nei \ndiplomi imperiali concessi a quei dinasti, da non \nconfonderlo però con altro Cerreto che i conti Guidi \npossedevano nel Val d'Arno Inferiore.",
    "original_title": "CERRETO DI TREDOZIO",
    "byte_offset": 2974264
  },
  {
    "context": "in Lunigiana.",
    "title": "CERRETO (PIEVE di)",
    "body": "– Vedere CERRI in Val di Magra.",
    "original_title": "CERRETO (PIEVE di)",
    "byte_offset": 2974817
  },
  {
    "context": "in Val d'Arbia.",
    "title": "CERRETO CIAMPOLI",
    "body": "– Vedere CERRETO del CHIANTI.",
    "original_title": "CERRETO CIAMPOLI",
    "byte_offset": 2974890
  },
  {
    "context": "già CERRETO DI GRETI nel Val d'Arno inferiore.",
    "title": "CERRETO GUIDI",
    "body": "Castello capoluogo di Potesteria e di \nComunità nel Vicariato Regio e diocesi di Sanminiato, \nuna volta di Lucca, Compartimento di Firenze. \nIl suo fabbricato cuopre la zucca di una collina sporgente \nfra i contrafforti occidentali del Monte Albano, ossia del \nBarco, sotto il poggio di Vinci, nel grado 28° 32’ 6” di \nlongitudine e 43° 46’ di latitudine, 5 miglia toscane a \nmaestrale d'Empoli, 7 miglia a settentrione di Sanminiato, \n15 miglia a ostro di Pistoja, e altrettante a libeccio di \nPrato. \nCerreto Guidi sarebbe uno dei più antichi castelli della \nToscana, se a questo Cerreto senza alcuna riserva si \npotesse appropriare un'iscrizione sepolcrale in lingua \ngreca collocata nei chiostri di S. Felicita in Firenze, la \nquale rammenta una fanciulla del castello o pago di \nCerreto, (ΚΩΝΙ ΚΕΡΑΤΟΝ) morta nel mese di aprile \nsotto l’XI consolato di Onorio Augusto e il II di Costanzo, \ncorrispondente cioè all'anno 417 dell'Era Cristiana. \n(LAMI Mon. Eccl. Flor.) \nMa ancorché il Κερατον si voglia tradurre per Cerreto, \nchi né assicura fra tanti paesi di Cerreto nei contorni di \nFirenze, che a questo di Greti fuori dell'antico municipio \nfiorentino debba quella iscrizione appellare, piuttosto che \na un altro paese della giurisdizione fiorentina. \n\nComunque sia, appella senza fallo al Cerreto in discorso \nun instrumento dell'anno 780, relativo alla fondazione \ndella badia di S. Savino presso Pisa, alla quale i nobili \nfondatori, fra le molte terre, corti e chiese che \npossedevano nel Val d'Arno inferiore nei pivieri di \nEmpoli, di S. Genesio, di Cerreto e di Greti, gli \nassegnarono in padronato la chiesa di S. Anastasio che era \nin Greti presso la pieve, la chiesa di S. Quirico a \nMusignano con tutte le sue pertinenze, 4 masse a Petrojo, \n4 masse a Petriolo , la chiesa di S. Senzio con la corte nel \nluogo detto Cerreto, e tutte le sue dipendenze. (ANNAL. \nCAMALD.) \nSi disse Cerreto di Greti dalla sottoposta contrada dei \nGreti dell'Arno innanzi che si appellasse Cerreto Guidi \ndai conti Guidi, i quali in Cerreto al pari che in Vinci, \nCollegonzi, Vitolini, Petriolo, Pieve di Greti, Streda, \nColle alla Pietra  e in altri castelli del Val d'Arno inferiore \nmantennero per più secoli giurisdizione e podere. \nIl più antico documento che stia a provare il dominio \nde'conti Guidi in questo Cerreto è un'atto pubblico \ndell'anno 1086, con il quale il conte Guido insieme con \nErmellina del conte Alberto sua moglie, Tegrimo e Guido \nloro figli, stando nel castello di Cerreto della \ngiurisdizione Lucchese, dichiaravano che avrebbero essi \naccordato la loro protezione e mantenuto il monastero di \nS. Pietro di Luco in Mugello immune da ogni uso, o \nbenefizio secolare. (ANNAL. CAMALD.). \nNel 23 agosto 1273, il conte Guido Salvatico, stante i \ngraviosi debiti contratti in Firenze da lui, dal conte \nRuggiero suo padre e dal conte Guido Guerra suo avo, \nalienò per fiorini 8000, e ridusse sotto la giurisdizione \ndella Repubblica fiorentina molti suoi castelli situati nel \nVal d'Arno di sotto e nella contrada di Greti, fra i quali \nVinci, Cerreto Guidi, Collegonzi, Musignano, Colle alla \nPietra , ec. Lo che avvenne quando già una parte di quei \nvassalli e territorj erano stati ceduti al Comune di Firenze \nda altri conti della stessa consorteria con istrumento \nrogato nel palazzo dei conti Guidi presso la pieve \nd'Empoli, li 6 maggio 1255. (AMMIR. Istor. Fior. – P. \nILDEFONSO Delizie degli Erud. Tosc. T. VIII). \nLa prima volta che i terrazzani di Cerreto si ribellarono ai \nFiorentini fu nel 1315; e ciò, a istigazione di un \nBaldinaccio degli Adimari fuoriuscito di Firenze, il quale \nprofittò della sconfitta data da Uguccione della Faggiuola \nsotto Montecatini all'esercito della lega Guelfa. Né i \nFiorentini potevano così presto riottenere Cerreto Guidi \nsenza accettare per amico e ribandire l'esule Adimari. \nAbbiamo pure in Giovanni Villani sotto l'anno 1326, che \nCastruccio, avendo avuto di poco la Castellina di Greti, \nincominciò con la sua gente a distendersi per quella \ncontrada, e dare battaglia a Vinci, a Cerreto e a Vitolini. \nDue altre volte la Repubblica perdé Cerreto Guidi, la \nprima quando, nel marzo 1332, fu occupato dai Tedeschi \ncondotti a Lucca da Giovanni re di Boemia, e nel luglio \n1336, quando fu sorpreso di notte tempo dalle genti di \nMastino della Scala, mentre la miglior parte del presidio \nfiorentino era corsa da Cerreto alla festa di S. Jacopo a \nPistoja. \nDopo tale avventura la Signoria di Firenze, vedendo che \nla castella del Val d'Arno inferiore e di Greti erano \nesposte troppo spesso ai danni dei nemici, per essere o \npoco o del tutto prive di difesa, deliberò che si compisse di circondare di mura il borgo di Montelupo e quel di \nCerreto Guidi. Lo che fu fatto in pochissimo tempo, \nconcedendo la Repubblica alcune immunità e franchigie a \nquei terrazzani. \nNon ostante sì fatta precauzione Cerreto Guidi non poté \nesimersi dall'aprire le porte nel 1538 a inaspettati e \nindiscreti ospiti, come furono quegli Spagnuoli che \nammutinati penetrarono nella Valle di Nievole e nel Val \nd'Arno inferiore per stanziare qualche giorno a Cerreto \nGuidi. (AMMIR. Istor. Fior.) \nDelle mura circolari che chiudevano il castello di Cerreto \nGuidi non è restato altro che il suo pomerio intorno alla \nvia e alle case innalzate nel luogo di quelle. Resta bensì \ntuttora sulla parte più elevata del paese l'antica abitazione \no castello dei conti Guidi, poi villa del duca Giordano \nOrsini, che costà, nella notte del 16 luglio 1576, ripeté la \nclandestina tragedia del Moro di Venezia, dove restò \nvittima Isabella de'Medici sua moglie. \nContigua alla villa risiede la chiesa plebana (S. Leonardo) \ndi antico jus della potente casa Adimari, che nei contorni \ndi Vinci e Cerreto ebbe vaste possessioni, e di cui era \npievano, verso il 1430, Roberto Adimari innanzi che \nvenisse eletto in vescovo di Volterra. Dalla prosapia \nAdimari passarono i diritti in Cosimo I Granduca di \nToscana, che assegnò il ricco benefizio della pieve di \nCerreto Guidi al suo maggiordomo Pier Francesco Ricci \npreposto della collegiata di Prato, sino a che questi con \nl'annuenza sovrana e pontificia rinunziò in perpetuo la \npieve di Cerreto Guidi al capitolo della chiesa di Prato, \nche tuttora ne gode i possessi col mantenervi il parroco \ncongruato. \nLa pieve di Cerreto nel secolo XIII contava per succursali \nle seguenti parrocchie. 1. S. Maria di Confienti, ossia di \nColle alla Pietra , detta ora alla Bassa; 2. S. Bartolommeo \na Sreda, esistente; 3. S. Jacopo di Campo Strego, \ndistrutta; 4. S. Lorenzo di Linari, distrutta; 5. S. Quirico \ndi Musignano , distrutta; 6. S. Martino di Petriolo, \nesistente; 7. S. Andrea a S. Senzio, detto S. Zio. \nCerreto Guidi fu patria del faceto poeta e cancelliere Santi \nSaccenti che fiorì verso la metà del secolo XVIII. \nCostà molto prima era venuto alla luce un abile \ngiureconsulto (Ildebrandino da Cerreto Guidi) che nel \n1287 fu inviato dalla Signoria di Firenze a \nCastelfiorentino per riunire alla Lega Guelfa, mediante un \ntrattato di alleanza, il maggior numero possibile delle città \ne terre della Toscana. \nComunità di Cerreto Guidi. – Questa Comunità occupa \nuna superficie di 15032 quadrati, 792 dei quali sono presi \nda corsi di acqua e da strade, con una popolazione di 4905 \nabitanti, a ragione cioè di 277 individui per ogni miglio \nquadrato di suolo imponibile. \nHa la figura di un trapezio irregolare, uno dei di cui lati \nrasenta la ripa destra dell'Arno, mentre il lato opposto si \nappoggia al fianco del Monte Albano sotto Vinci. –  \nConfina con 5 Comunità. Dalla parte di scirocco e di ostro \nmediante il fiume Arno tocca le Comunità di Empoli e di \nSanminiato, la prima delle quali ha di fronte nella ripa \nopposta del fiume dallo sbocco del torrente Streda  sino al \nrio Gonfienti, ora detto di Montauto, di faccia a bocca \nd'Elsa; costeggia la seconda da bocca d'Elsa sino sotto \nRipoli. Costà abbandona il fiume, e piegando a ponente \ntrovasi a confine con la Comunità di Fucecchio, con la \nquale attraversa la strada maestra che da Fucecchio porta \nalla Bassa e poi quella comu nitativa che guida alla villa di \nPetriolo, sino a che, giunta a un Uccelliera detta la \nDogana, forma un angolo rientrante per dirigersi verso \nmaestro al canal emissario del padule di Fucecchio. Il \nqual canale rimonta nella direzione di ostro a settentrione \nsino a che sopra la villa di Stabbia abbandona il canale e \nla Comunità di Fucecchio. Costà volgendo la faccia a \nsettentrione trova la Comunità di Lamporecchio, con la \nquale costeggia per termini artificiali sul fianco del Monte \nAlbano. Giunta al torrente Vinci, trova la Comunità di \nquesto nome, con la quale cambiando direzione, prima da \nsettentrione a grecale varca i poggi percorsi dai botri \nFontana  e Fojano, poi da grecale a levante riscende alla \npianura lungo il torrente Streda, col quale ritorna in Arno. \nIl suolo di questa Comunità appartiene a tre formazioni \ndiverse. La più antica spetta al terreno appenninico \nstratiforme di origine secondaria, il quale cuopre i fianchi \nsuperiori del Monte Albano. Sopra di esso riposa il \nterreno terziario, o marna conchigliare, cui spettano \ngl'inferiori risalti e le colline, dove risiede Cerreto Guidi, \nmentre alla base delle colline medesime serve di bordo il \nterreno di alluvione recente e un altissimo banco di \nciottoli e grosse ghiaje depositate dall'Arno nella contrada \nche tuttora conserva la topica denominazione di Greti. \nAmenissimo è l'aspetto di queste campagne per la variata \ncoltivazione, per la frequenza delle ville, castella e \nrusticane abitazioni, per la ricchezza dei prodotti che \nforniscono gli olivi, i gelsi, le foreste, e segnatamente per \nl'eccellente qualità dei vitigni che vi si coltivano, per le \nsaporite sue poma, e per la copia delle messi di granaglia \ne di lino che nei fertilissimi colti fra il padule di \nFucecchio e la ripa destra dell'Arno annualmente si \nraccolgono. \nFra le strade rotabili che attraversano questa Comunità vi \nha quella provinciale che da Fucecchio passa a levante del \npadule omonimo per condurre nella strada Regia lucchese \nal ponte di Nievole. Un altro ramo parimente della strada \nFrancesca rimonta la sponda destra dell'Arno da \nFucecchio sino alla Motta, dove all'antico navalestro è \nsubentrato un nuovo ponte, il primo che per avventura \nconterà l'Arno nella sua valle inferiore. – Vedere ARNO \n(fiume). \nDa questo punto una strda comunitativa rotabile sale a \nCerreto, da dove si diramano altre due vie per Vinci e per \nLamporecchio. \nLa pieve di Cerreto risiede nel punto più elevato del \ncastello, a 233 braccia sopra il livello del mare, calcolata \nl'altezza dalla sommità del campanile. Questa chiesa, \nrecentemente ricostruita dai fondamenti, conserva un bel \nbattistero di terra invetriata della Robbia. \nCon la legge del 23 maggio 1774 vennero incorporati alla \nComunità di Cerreto Guidi 20 popoli, i quali costituivano \nin quel tempo la potesteria di Vinci e Cerreto, sino a che \nnel secolo che corre furono staccati 13 popoli per darli \nalla nuova Comunità di Vinci, riducendo quella di Cerreto \nGuidi a sette parrocchie designate nello specchio qui sotto \nriportato. \nLa Comunità mantiene un medico, un chirurgo e un \nmaestro di scuola. \nNon vi sono costà mercati settimanali, stante la vicinanza \ne la maggior comodità di quelli frequentatissimi nelle Terre di Empoli e di Fucecchio. \nUna sola fiera di bestiame si tiene nel capoluogo l'ultimo \nlunedì di agosto. \nRisiede in Cerreto un Potestà di seconda classe che ha \ngiurisdizione anco sulla Comunità di Vinci, dipendente \npel Criminale dal Vicario Regio di Fucecchio, dov'è \nl'ufizio d'esazione del Registro. La cancelleria \ncomunitativa è in Empoli; la conservazione delle Ipoteche \nè in Pisa, la Ruota in Firenze. \n \nPOPOLAZIONE della Comunità di CERRETO GUIDI a \ntre epoche diverse \n \n- nome del luogo: Bassa già Gonfienti, titolo della chiesa: \nS. Maria Assunta (Prioria), abitanti nel 1551: n° 158, \nabitanti nel 1745: n° 234, abitanti nel 1833: n° 556 \n- nome del luogo: CERRETO GUIDI con le sue ville, \ntitolo della chiesa: S. Leonardo (Pieve), abitanti nel 1551: \nn° 1129, abitanti  nel 1745: n° 1452, abitanti  nel 1833: n° \n- nome del luogo: Corliano, titolo della chiesa: S. Stefano \n(Prepositura), abitanti nel 1551: n° 93, abitanti nel 1745: \nn° 157, abitanti nel 1833: n° 176 \n- nome del luogo: Gavena o Colle Alberti, titolo della \nchiesa: S. Bartolommeo (Cura), abitanti  nel 1551: n° 183, \nabitanti nel 1745: n° 176, abitanti nel 1833: n° 221 \n- nome del luogo: Ripoli di Greti, titolo della chiesa: S. \nLeonardo (Pieve), abitanti nel 1551: n° -, abitanti nel \n1745: n° 201, abitanti  nel 1833: n° 239 \n- nome del luogo: Stabbia, titolo della chiesa: SS. Pietro e \nPaolo (Rettoria), abitanti nel 1551: n° -, abitanti nel 1745: \nn° -, abitanti nel 1833: n° 1140 \n- nome del luogo: Zio o S. Zio (S. Senzio), titolo della \nchiesa: S. Andrea (Rettoria), abitanti nel 1551: n° -, \nabitanti nel 1745: n° 120, abitanti nel 1833: n° 177 \n \n- totale abitanti  nel 1551: n° 1563 \n- totale abitanti  nel 1745: n° 2340 \n- totale abitanti  nel 1833: n° 4905",
    "original_title": "CERRETO GUIDI",
    "byte_offset": 2974961
  },
  {
    "context": "già CERRETO in Val di Sieve. ",
    "title": "CERRETO MAGGIO",
    "body": "Casale antico con voce di castello e parrocchia (S. \nAndrea) nel piviere Comunità e 2 miglia toscane a \nlibeccio di Vaglia, Giurisdizione di Scarperia , Diocesi e \nCompartimento di Firenze, da cui è 9 miglia toscane a \nsettentrione. \nSiede sul dorso del Monte Morello dal lato che acqupende \nnel vallone percorso dal torrente Carza . \nNella Guisa che il Cerreto del Chianti  servì di cognome \nad una nobile famiglia senese stata signora di quel \ncastello, così da questo di monte Morello trasse origine la \nstirpe Cerretani, che, venuta ad abitare in Firenze intorno \nalla fine del secolo XII, diede il nome alla contrada \nde'Cerretani dirimpetto al convento di S. Maria \nMaggiore, dove ebbero torre e palazzo, e dove trasse i \nnatali un Jacopo Cerretani stato ambasciatore della \nRepubblica fiorentina per trattare un'alleanza con la \nRepubblica senese, conclusa nel luglio del 1255. \nNei secoli avanti il mille appellavasi semplicemente \nCerreto; cui fu aggiunto il qualificativo di maggiore, onde \ndistinguerlo probabilmente da altro Cerreto posto nella \nstessa valle della Sieve sopra Barberino di Mugello. –  \nVedere CERRETO di Barberino di Mugello.  \nTrovasi la prima volta indicato col distintivo di Cerreto \nMaggio  in una Carta del capitolo fiorentino dei 16 aprile \n1264, rogata nella chiesa di S. Andrea in mercato vecchio \nda Pepone di Gherardino Bonci da Cerreto Maggio. \n(LAMI Monum. Eccl. Flor.) \nInfatti da un istrumento del 26 settembre 1235 si rileva, \nche il Cerreto del piviere di Vaglia non portava alcun altro \nadiettivo; e che dì costà derivò quell'Jacopo da Cerreto \nnotaro del capitolo fiorentino nella prima metà dello \nstesso secolo XIII, forse lo stesso individuo del 1255. \n(LAMI l. c.) \nUn'is crizione collocata l'anno 1715 nella chiesa di S. \nAndrea a Cerreto Maggio, rammenta la sua fondazione \nseguita nel 1270 per opera della famiglia Cerretani, \nquantunque il padronato della medesima sia appartenuto \nlungo tempo al popolo e presentemente al Sovrano. \nCirca un miglio e mezzo distante da Cerreto Maggio \npresso alla sommità del monte Morello vi è la chiesa di S. \nGiusto a Scarabone, cura da lunga mano annessa alla \nparrocchia di Cerreto Maggio, la quale nel 1833 contava \n180 abitanti.",
    "original_title": "CERRETO MAGGIO",
    "byte_offset": 2988311
  },
  {
    "context": "in Val di Chiana.",
    "title": "CERRETO OBERTENGO",
    "body": "– Vedere  CERRETA e CHIUSURA OBERTENGA .",
    "original_title": "CERRETO OBERTENGO",
    "byte_offset": 2990600
  },
  {
    "context": "in Val di Vara.",
    "title": "CERRI",
    "body": "Villaggio con antica pieve alla \ndestra del fiume Magra, attualmente sotto l'invocazione di \nS. Anna, nella Comunità di Trebiano, Mandamento e \nDiocesi di Sarzana, Regno Sardo. \nSarìa difficile indagare, se a questo Cerri corrrispondesse \nmai l'antica pieve di S. Stefano a Cerreto della diocesi di \nLuni, nominata nelle bolle pontificie dirette a quei \nvescovi da Eugenio III (anno 1149) e da Innocenzo III \n(anno 1202); seppure essi non intesero di appellare \nall'altra pieve sulla ripa sinistra della Magra, dalla quale \nebbe poi nome ed origine il Borgo S. Stefano. – Vedere \nSANTO STEFANO in Val di Magra. \nLa pieve di S. Anna a Cerri nel 1832 contava 232 abitanti.",
    "original_title": "CERRI",
    "byte_offset": 2990685
  },
  {
    "context": "in Val di Magra.",
    "title": "CERRI, e UGLIAN FREDDO",
    "body": "Due \nvillate sul monte Pò, nella parrocchia di S. Matteo a Pò, \nComunità Giurisdizione e circa 3 miglia toscane a \ngracale-levante di Fivizzano, Diocesi di Pontremoli, già di \nLuni-Sarzana, Compartimento (ERRATA : di Firenze) di \nPisa. \nSi trovano situate sul fianco dell'Appennino a levante \ndella nuova strada militare e sulla sinistra del torrente che \nporta il nome di Mommio dal monte donde scaturisce. – \nVedere PO’(S. MATTEO A)",
    "original_title": "CERRI, e UGLIAN FREDDO",
    "byte_offset": 2991387
  },
  {
    "context": "in Val d'Arbia.",
    "title": "CERRO GROSSO",
    "body": "Casale perduto che \nebbe chiesa parrocchiale (S. Michele) nel piviere di \nPacina, Comunità e Giurisdizione di Castelnuovo della \nBerardenga, Diocesi di Arezzo, Compartimento di Siena. \nFu Cerro Grosso  uno dei comunelli assegnati alla \ngiurisdizione civile di Castelnuovo della Berardenga per deliberazione dei Signori della Repubblica senese del 25 \nfebbrajo 1372. (PECCI  Stor. dello Stato Senese. Vol. II) \nSi fa menzione della chiesa di S. Michele nel poggio di \nCerro Grosso  in due istrumenti del 1064 e 1067, \nappartenuti alla badia della Berardenga, quando due \nproprietarj di questo luogo (Ghizio figlio di Guido, e \nTederza di Ugo) cederono al monastero dei Camaldolensi \ndella Berardenga i loro diritti sulla corte e sulla chiesa di \nS. Michele, posta nel monte detto Cerro Grosso . \n(ANNAL. CAMALD.)",
    "original_title": "CERRO GROSSO",
    "byte_offset": 2991875
  },
  {
    "context": "in Val di Nievole.",
    "title": "CERRUGLIO",
    "body": "Fortilizio distrutto, per \ndar luogo all'edificazione del castello di Monte Carlo. – È \ncelebrato nella storia perché ci rammenta quella rocca \noccupata nel 1329 da un reggimento di cavalieri tedeschi \nstati al servizio di Castruccio, i quali alla di lui morte \ns'impossessarono, e quindi venderono Lucca a Gherardino \nSpinola, dopo averla offerta ai Fiorentini. – Vedere \nMONTE CARLO.",
    "original_title": "CERRUGLIO",
    "byte_offset": 2992732
  },
  {
    "context": "",
    "title": "CERSINO",
    "body": "– Vedere CERCINA.",
    "original_title": "CERSINO",
    "byte_offset": 2993158
  },
  {
    "context": "in Val d'Elsa.",
    "title": "CERTALDO",
    "body": "Castello famoso, già \ncapoluogo di un estesissimo Vicariato, ora della sola \nComunità di questo nome, nella potesteria di Castel \nFiorentino, Vicariato Regio di Sanminiato, Diocesi e \nCompartimento di Firenze. \nL'antico castello risiede sulla cima di una collina marnosa \nche frana dal lato orientale il torrente Agliena prima di \nsboccare nell'Elsa, mentre a ponente maestrale ne \nlambisce le sue falde il rio di Scolo , cui fa ala dal lato \nopposto una vaga collinetta, denominata il poggio del \nBoccaccio. \nIl moderno paese è fabbricato a piè della collina, non \nmolto lungi dalla ripa destra del fiume Elsa, ripartito in \ndue borgate cui passa in mezzo la strada Regia Francesca, \ndenominata Traversa , che guida per Poggibonsi a Siena. \nTrovasi nel grado 28° 42’ di longitudine e 43° 33’ 2” di \nlatitudine; 8 miglia toscane a maestrale di Poggibonsi, 6 \nmiglia a scirocco di Castiglion Fiorentino, e 5 miglia a \nponente di Barberino di Val d'Elsa. \nComincia, si può dire, la sua storia dopo che questo \ncastello dai conti Alberti passò sotto il libero dominio \ndella Repubblica fiorentina; lo ché avvenne sulla fine del \nsecolo XIII. Si rammenta la prima volta Certaldo, come \nereditario appannaggio dei conti Alberti, all'ocasione che \nl'imperatore Federigo I, con diploma del 10 agosto 1164, \naccordò al conte Alberto di Prato l'investitura di tutti i \ncastelli che il di lui avo non aveva alienati; fra i quali \npossessi trovansi nominati Certaldo, Pogna e varj altri \nluoghi della Val d'Elsa. \nNon corsero molti anni dacché i Fiorentini mandarono la \nloro oste sopra il castello di Pogna, ove era allora il detto \nconte Alberto ribelle della Repubblica, e quello ebbero e \ndisfecero, mentre il suo signore fu condotto per ostaggio \nin città. \nOnde liberarsi da tale servaggio il conte per atto pubblico \nsi obbligò a disfare tutte le torri di Certaldo, e rilasciarne \nalla Signoria di Firenze l'alto dominio, riservandosi i \ntributi dei fedeli e i beni allodiali. \nLa ribellione posteriormente accaduta di Semifonte, il suo \nformale assedio, l'assalto e distruzione di quel famoso \ncastello, diede l'ultimo tracollo a quei dinasti, giacché \npoco dopo la caduta di Semifonte Certaldo con tutto il suo \nterritorio fu dichiarato distrettuale del contado della \nRepubblica di Firenze, che ben tosto lo destinò a \nresidenza di un giurisdicente, e tre secoli dopo lo fece \ncapo di governo di tutta Val di Pesa, di una parte di Val \nd'Elsa e del Val d'Arno, a partire da ponente a levante dal \nponte a Elsa al pian di Ripoli inclusive, e da ostro a \nsettentrione dai monti del Chianti sino al monte Albano. \nAvvegnaché il suo Vicariato abbracciava le potesterie di \nRadda e Gajole, di Poggibonsi, di Gambassi e Montajone, \ndi Castel fiorentino, di Empoli, di Montelupo, di Cerreto \nGuidi, di S. Casciano, di Montespertoli, di Barberino di \nVal d'Elsa, e persino quelle del Galluzzo e del Bagno a \nRipoli, entrambe suburbane di Firenze. \nQuindi non deve far maraviglia, se in un sol giorno furono \ncondannati e messi a morte in Certaldo 16 ribelli. \nEsiste tuttora nel luogo più eminente del castello il \nvecchio grandioso pretorio già residenza dei conti Alberti, \nle di cui esterne pareti sono coperte di armi gentilizie, \nmolte delle quali di terra invetriata, detta della Robbia, coi \nnomi dei rispettivi Vicarj che costà tennero ragione. \nFra i giusdicenti più distinti stati a Certaldo merita di \nesser rammentato Lattanzio Tedaldi, per cura del quale, \nnel 1503, fu scolpito da Gio. Francesco Rustico il busto di \nmarmo e il cenotafio di Giovanni Boccaccio esistente \nnell'antica chiesa parrocchiale de'SS. Jacopo e Filippo \ndegli Agostiniani Eremitani: cenotafio visitato \nfrequentemente dagli stranieri e dai nazionali, insieme con \nla casa dov'egli abitò, conservata nella sua antica forma, \ndecorata di allusive iscrizioni e di preziosi affreschi del \ncav. Benvenuti per zelo della nobil donna Carlotta \nLenzoni, che ne fece in questo secolo acquisto. \nCertaldo fu derubato e arso nel 1479 dall'oste del papa e \ndal re di Napoli, allora in guerra con la Repubblica \nfiorentina. \nLa chiesa prepositura sotto l'invocazione de'SS. Tommaso \ne Prospero a Certaldo, situata sul superiore castello, \nminacciava rovina quando, nel 1757, fu trasferita la \nparrocchia nell'oratorio di S. Andrea, fondato nel \nsottostante borgo sulle possessioni lasciate ai Padri \nAgostiniani di Firenze da Jacopo del fu Boccaccio da \nCertaldo, fratello del sommo prosatore, in ordine al suo \ntestamento rogato li 19 giugno 1384 nel monastero di S. \nMaria degli Angeli a Cestello in Firenze. A forma della \nquale disposizione due frati eremitani furono obbligati a \nufiziare quell'oratorio con una messa quotidiana. (ARCH. \nDIPL. FIOR. Badia di S. Miniato al Monte.)  \nL'antica parrocchia de'SS. Michele, Jacopo e Filippo, già \nmonastero di Agostiniani eremitani, fu dichiarata prioria \ngià all'epoca della soppressione di quella famiglia \nreligiosa. (anno 1783.) \nComunità di Certaldo . – La superficie di questa Comunità \ncorrisponde a 21714 quadrati, 449 dei quali sono occupati \nda corsi di acqua e da strade, con una popolazione di 5336 \nabitanti corrispondenti a 202 individui per ogni miglio \nquadrato di suolo imponibile. \nIl territorio della Comunità di Certaldo presenta la figura \ninforme di un triangolo, che con uno dei suoi lati si specchia nel fiume Elsa, e con l'angolo opposto si bagna \nnel torrente Virginio. \nConfina con 5 Comunità; dal lato di libeccio mediante il \nfiume prenominato ha di fronte la Comunità di San \nGimignano e di Montajone: la prima di queste dalla \nconfluenza del torrente Avane sino alla bocca del torrente \nCasciani  che dal lato opposto fluisce nell'Elsa, dove \nsottentra la Comunità di Montajone sino al rio detto \nde'Confini . Costà il territorio di Certaldo abbandona la \nripa destra del fiume, e volgendo da libeccio a ponente \nquindi a maestro, costeggia con la Comunità di Castel \nFiorentino, rimontando il rio de'Confini, poi i borri di \nCorniola , di Valliconica e di Pian Grande, sino a che \ndeviando da maestrale a settentrione trova al rio del \nBagno di Baragazzo  la Comunità di Montespertoli. Con \nquest'ultima si dirige nel fosso de'Tresanti, e di là pel \nborro di Cerreta scende nel torrente Pesciola , che \noltrepassa per entrare nel rio Pesciolino suo tributario, e \ndi là varcare le piagge cretose fra Lucardo e S. Maria \nNovella, da dove per il borro de'Presagli entra nel \ntorrente Virginio. Costà voltando a grecale-levante trova \nsulla via che viene da Montelupo la Comunità di \nBarberino di Val d'Elsa, con la quale percorre per breve \ntratto la strada di Marcialla sino a Vigliano, indi quella \nche da S. Lorenzo alle Grotte va alla Cupola di S. \nDonnino di Semifonte, oltrepassata la quale incontra il \ntorrente Avane, pel cui alveo le due Comunità scendono \nsino alla riva destra dell'Elsa. \nVarie strade rotabili passano per il territorio di questa \nComunità; fra le quali la Regia postale, detta la Traversa , \no antica Francesca, che staccasi dalla pisana all'Osteria \nbianca ; la via provinciale che da Certaldo quida a Firenze, \npassando da Lucardo, dove si dirama a levante una strada \ncomunitativa per condurre alla Regia romana alla posta di \nTavarnelle, mentre nella direzione di maestrale un'altra \nstrada comunitativa porta a Montespertoli e un tronco da \nessa si distacca per Castel Fiorentino. \nFra i diversi corsi d'acqua che bagnano questo territorio, \noltre l'Elsa che ne lambisce i confini a libeccio, si \ndistingue il torrente Agliena, il quale trae la sua origine \nfra Tavarnelle e Barberino, dirigendosi prima verso \nmaestrale quindi a libeccio fra le ripide rovinose balze di \ncolline marnose, finché dopo 6 miglia si scarica nell'Elsa \npoco sotto il borgo di Certaldo. \nNell'antico alto-piano di questa contrada, alla destra del \ntorrente Agliena  sopra profondi burroni veggonsi fondate \nsulle rovine dei castelli di Semifonte, di Pogna, di \nLucardo e di S. Maria Novella, ville private di nobili \nfiorentini. \nLa qualità e struttura del suolo di questa Comunità è \nuniforme a quella di Barberino di Val d'Elsa, di cui questo \nCertaldo può riguardarsi una continuazione; voglio dire, \nche consiste in strati quasi orizzontali di mattajone, \n(marna conchigliare grigio-cerulea) ricoperti da strati di \ntufo calcareo siliceo color giallastro contenete pur esso \navanzi di conchiglie, mentre l'alto-piano della valle è \nsparso di ciottoli e ghiaie appartenute al terreno \nstratiforme Appenninico. \nDobbiamo a due grandi luminari della Toscana il primo \navviso sulla origine e struttura del terreno di questa \ncontrada. Al Boccaccio, cioè che sino dalla sua gioventù \nnel Filocopo al lib. VII avvertì, e in più matura età nel \ntrattato dei Fiumi ripetè, mostrarsi il poggio di Certaldo e \ni fiumi a quello circostanti pieni di marine conchiglie. \nL'altro fù Giovanni Targioni, che passò in più volte dieci \nmesi della sua adolescenza in Certaldo, mentre vi erano \nVicarj, nel 1725 lo zio, e nel 1727 il padre di colui che in \nfatto di scienze naturali sbalordì gli uomini della sua età, e \nche sarà sempre mai ammirato per l'esattezza delle sue \nosservazioni e per le sublimi sue riflessioni sulla \ngeognosia della Toscana, quando questa scienza era in \nfasce. \nFu in tale occsione, che Targioni nel visitare la Val d'Elsa \nprese gusto (sono parole dello stesso autore) alla storia \nnaturale, e principiò a farvi una non piccola raccolta di \ntestacei fossili, i quali fossili trovò in maggior copia \nriuniti e distesi nella faccia superiore di uno strato, là \ndove combacia colla faccia inferiore di quello che lo \nricuopre. \nA lui si deve pure l'avviso, che tutto l'alto-piano della \nValle dell'Elsa ha le vette composte di arene e di minuti \nsassolini fluitati, che traguardate da un punto fisso \nmostrano che in tempi remoti fu costassù tutta una \npianura continuata, di tanto in tanto dai torrenti corrosa e \nsmangiata. Egli finalmente osservò che nei più elevati \nrisalti di quelle colline vi predomina l'agliaja, come a \nLucardo e Marcialla; e che di là sino a Certaldo i poggi \nsono formati di strati di tufo, mentre da Certaldo in là sino \na Castel Fiorentino si trova quasi solamente mattajone. \n(TARGIONI, Viaggi T. VIII) \nPer la coltura de'prodotti di suolo, non essendovi \ndifferenza da quanto fu accennato per la Comunità di \nBarberino di Val d'Elsa, non starò io a ripetere quanto fu \nnotato in quell'articolo circa la convenienza di marnare il \nsuolo argilloso e franante di mattajone con quello \ncalcareo-siliceo di tufo, nella guisa che fu per la prima \nvolta praticato alla metà del passato secolo, appunto fra \nCastel Fiorentino e Certaldo, dal marchese Roberto Pucci \nnella sua tenuta di Oliveto, e quindi con più metodo e \nmaggiore economia propagato dall'agronomo famoso di \nMeleto. \nVero è che nei risalti e sull'alto-piano della Valle, provano \nassai meglio che altrove le viti, gli ulivi, e altri frutti che \nriescono tutti di squisito sapore. \nNon parlo dei marzolini e dei preziosi caci di Lucardo, \nperché al pari di Lucardo si trovano formaggi deliziosi in \ntutta la Val d'Elsa, in Val d'Era, in Val d'Orcia e in Val \nd'Ombrone senese, in grazia delle pasture saporite che \ndanno le crete o il mattajone di origine marina. – Vedere  \nASCIANO, Comunità. \nCon il Regolamento economico del 23 maggio 1774 la \nComunità di Certaldo restò formata di 21 popoli, cioè; 1. \nS. Tommaso a Certaldo ; 2. S. Pietro a Tugiano; 3. S. \nStefano a Bagnano; 4. S. Giovanni Battista a S. Gersolé; \n5. S. Michele a Semifonte (soppresso); 6. S. Maria a \nCasale; 7. S. Donato a Lucardo; 8. S. Maria Novella a \nLucardo; 9. S. Lazzaro a Lucardo; 10. S. Giustina a \nMetata; 11. S. Ippolito a Megognano ; 12. S. Maria a \nLucardo, (attualmente annesso a S. Martino); 13. S. \nMartino a Majano; 14. S. Michele a Monte (soppresso); \n15. S. Margherita a Sciano; 16. S. Maria a Lancialberti \n(soppresso); 17. S. Miniato a Maggiano  (soppresso); 18. \nS. Gaudenzio a Ruballa; 19. S. Michele a Nebbiano; 20. \nS. Maria a Marcialla o Pogna; 21. S. Martino a Lifoli (soppresso). \nAttualmente il corpo della Comunità di Certaldo è riunito \nin 12 parrocchie, oltre quella di S. Martino a Lucardo per \nla parte che spettava alla cura di S. Maria stata annessa a \nS. Martino. \nL'occupazione principale degli abitanti del descritto \nterritorio è quella dell'agricoltura; una minor parte di esse \ntrae di che vivere dalle vetture e dalla compra e vendita \ndei commestibili e dei bestiami, mentre un più piccolo \nnumero trova da occuparsi nelle fornaci di terra cotta per \nopere da costruzione, indispensabili costà al pari che in \nmolte Comu nità di questa valle, stante la scarsità o totale \nmancanza del pietrame. \nContinua in Certaldo da tempo antico l'uso del mercato \nsettimanale, il quale cade in mercoledì: ma esso riesce di \npiccolo concorso a fronte di quelli che hanno luogo nelle \nvicine Terre di Castiglion Fiorentino e di Poggibonsi. \nSi fanno costà tre fiere annuali, la prima nel 15 aprile, la \nseconda nel 25 luglio, e la terza nel 25 novembre. \nNon vi è chi non sappia che di Certaldo fu oriundo, e in \nCertaldo lasciò la vita il gran prosatore toscano: e che da \nCertaldo derivò quel Poce stato uno dei priori della \nSignoria di Firenze nel 1323, ed al quale dobbiamo la \nstoria contemporanea dell'ultimo assedio e presa di \nSemifonte. \nLa Potesteria di Castiglion fiorentino, dopo l'abolizione di \nquella di Certaldo, comprende nella sua giurisdizione \ncivile anche la Comunità di Certaldo, cui sopravvede per \nil criminale il Vicario Regio di Sanminiato, dove ha la sua \nCancelleria e l'ufizio di esazione del Registro. La \nconservazione delle Ipoteche è in Volterra; la Ruota a \nFirenze. \n \nPOPOLAZIONE della Comunità di CERTALDO a tre \nepoche diverse \n \n- nome del luogo: Bagnano o Albagnano, titolo della \nchiesa: S. Maria (Prioria), abitanti nel 1551: n° 96, \nabitanti nel 1745: n° 104, abitanti nel 1833: n° 137 \n- nome del luogo: Casale e Casalecchio, titolo della \nchiesa: S. Maria e S. Lucia (Rettoria), abitanti nel 1551: \nn° 125, abitanti  nel 1745: n° 132, abitanti  nel 1833: n° \n- nome del luogo: CERTALDO Castello, titolo della \nchiesa: SS. Michele e Jacopo (Prioria), abitanti nel 1551: \nn° 704 (con SS. Tommaso e Prospero a Certaldo Borgo a \nStradella), abitanti  nel 1745: n° 524, abitanti  nel 1833: n° \n- nome del luogo: CERTALDO Borgo a Stradella, titolo \ndella chiesa: SS. Tommaso e Prospero (Prepositura), \nabitanti nel 1551: n° 704 (con SS. Michele e Jacopo a \nCertaldo Castello), abitanti  nel 1745: n° 413, abitanti nel \n1833: n° 1464 \n- nome del luogo: S. Jerusalem di Semifonte, titolo della \nchiesa: S. Giovanni Battista di S. Jerusalem (Pieve), \nabitanti nel 1551: n° 172, abitanti nel 1745: n° 305, \nabitanti nel 1833: n° 320 \n- nome del luogo: Lucardo, titolo della chiesa: S. Donato \ne S. Maria Novella (Prioria), abitanti nel 1551: n° 228, \nabitanti nel 1745: n° 317, abitanti nel 1833: n° 370 \n- nome del luogo: Lucardo, titolo della chiesa: S. Lazzero \n(Pieve), abitanti nel 1551: n° 281, abitanti nel 1745: n° \n\n308, abitanti nel 1833: n° 506 \n- nome del luogo: Majano, titolo della chiesa: S. Martino \n(Rettoria), abitanti  nel 1551: n° 145, abitanti  nel 1745: n° \n130, abitanti nel 1833: n° 169 \n- nome del luogo: Marcialla e Pogna, titolo della chiesa: \nS. Maria (Prioria), abitanti nel 1551: n° 238, abitanti  nel \n1745: n° 330, abitanti  nel 1833: n° 625 \n- nome del luogo: Nebbiano, titolo della chiesa: S. \nMichele (Prioria), abitanti  nel 1551: n° 117, abitanti nel \n1745: n° 180, abitanti  nel 1833: n° 149 \n- nome del luogo: Ruballa e Morgiano, titolo della chiesa: \nSS. Gaudenzio e Miniato (Prioria), abitanti nel 1551: n° \n257, abitanti nel 1745: n° 249, abitanti  nel 1833: n° 364 \n- nome del luogo: Sciano e Liffoli, titolo della chiesa: SS. \nMargherita e Martino (Prioria), abitanti nel 1551: n° 139, \nabitanti nel 1745: n° 141, abitanti nel 1833: n° 337 \n \n- totale abitanti  nel 1551: n° 2502 \n- totale abitanti  nel 1745: n° 3133 \n \nFrazione di popolazioni provenienti da altre Comunità \n \n- nome del luogo: Lucardo, titolo della chiesa: S. Martino, \ncomunità donde deriva: Montespertoli, abitanti nel 1833: \nn° 79 \n \n- TOTALE abitanti  anno 1833: n° 5336",
    "original_title": "CERTALDO",
    "byte_offset": 2263720
  },
  {
    "context": "delle Masse di Città presso Siena.",
    "title": "CERTANO",
    "body": "Casale che \nfu comunello con parrocchia (S. Michele) aggregata a \nquella di S. Lorenzo a Terenzano, nella Comunità delle \nMasse di Città, Giurisdizione Diocesi e Compartimento di \nSiena, da cui è 3 miglia toscane a libeccio. \nRisiede sull'alto-piano della Costa al Pino presso la strada \nprovinciale di Val di Rosia, fra le fonti del torrente Rigo \nconfluente del Serpenna , che va nel fiume Merse, e le \nscaturagini del torrente Sorra  tributario del fiume Arbia. \nFu il casale di Certano uno degli antichi possessi del \nmonastero di S. Eugenio presso Siena, confermato a quei \nmonaci insieme con la sua chiesa di S. Angelo da Arrigo \nIV, nel 1081, da Federigo I, nel 1185, e dai pontefici \nAlessandro III, nel 1171, e Innocenzo III, nel 1207. –  \nVarie pergamene appartenute al detto monastero \nappellano alla chiesa di S. Angelo a Certaldo, fra le quali \nuna bolla originale del pontefice Innocenzo VIII del 3 \nluglio 1492, che ordina all'abate del monastero della Rosa \nfuori delle mura di Siena di sciogliere dall'interdetto la \nchiesa parrocchiale di S. Michele di Certano sottopostavi \nsenza causa legittima dal vicario dell'arcivescovo di \nSiena. (ARCH. DIPL. FIOR. Badia di S. Eugenio.) \nLa parrocchia di Certano fu unita nel 1568 a quella di \nTerenzano, per decreto dell'aecivescovo Bandini, con \nobbligo che si celebrassero a vicenda i divini uffizj nei \ngiorni festivi nelle due chiese parrocchiali. \nNel secolo XIV risiedeva in Certano un sindaco \ndipendente dal podestà di Siena. Presso la chiesa di \nCertano esiste una bella casa di campagna (ERRATA : \nde'sigg. Marinelli) de'sigg. Macinelli di Siena. – Vedere  \nTERENZANO.",
    "original_title": "CERTANO",
    "byte_offset": 3009584
  },
  {
    "context": "nel Val d'Arno superiore.",
    "title": "CERTIGNANO",
    "body": "Villa con \nparrocchia (S. Donato) nel piviere Comunità \nGiurisdizione e circa 1 miglio toscano a levante di Castel \nFranco di sopra, Diocesi di Fiesole, Compartimento di \nArezzo. \nTrovasi sulla strada provinciale de'Sette ponti  nell'alto \npiano della valle. \nEra uno degli antichi popoli della pieve di Scò \nrammentato sino dal secolo XII, e dato alla nuova pieve \nprepositure di S. Tommaso a Castel Franco, allorché \nquesta, nel 1708, fu eretta in chiesa plebana. – Vedere \nCASTEL FRANCO di SOPRA. \nNon è nota l'origine di Certignano, per quanto dia a \ndubitare che sia un'alterazione di qualche predio romano, \ntanto più che ivi presso havvi un luogo detto Casa \nCesare, per rammentare quella mansione della via Cassia \ndell'itinerario di Antonino registrata a 25 miglia romane \nfra Arezzo e Fiesole: Ad fines, o ad Casas Caesarianas – \nInfatti la distanza fra Certignano e Arezzo, essendo di \nventi miglia circa toscane, corrisponderebbe alle 25 \nmiglia predette. Arroge a ciò, che Certignano è tuttora \nl'ultima parrocchia della diocesi di Fiesole a confine con \nquella di Arezzo, vale a dire, là dove il contado di quelle \ndue città, in quanto alla giurisdizione ecclesiastica, non \nsembra che abbia sofferto una sensibile alterazione. – \nVedere VIA CASSIA, e CASA CESARE.",
    "original_title": "CERTIGNANO",
    "byte_offset": 3011289
  },
  {
    "context": "",
    "title": "CERTINO di Monteriggioni",
    "body": "Villa presso Castiglioncello \nnel popolo della Badia a Isola, Comunità di \nMonteriggioni, Giurisdizione di Sovicille, Diocesi di \nColle, già di Volterra, Compartimento di Siena. \nAppellano alla villa di Certino varie pergamene della \nBadia di S. Salvatore dell'Isola, fra le quali una del 29 \nottobre 1407 allusiva alla vendita di una casa con terreni \nposti nella villa di Certino, parrocchia della stessa badia, \nper il prezzo di otto fiorini d'oro di peso e conio senese. \n(ARCH. DIPL. FIOR. Badia di S. Eugenio)",
    "original_title": "CERTINO di Monteriggioni",
    "byte_offset": 3012625
  },
  {
    "context": "nel Val d'Arno casentinese.",
    "title": "CERTOMONDO IN CAMPALDINO",
    "body": "Contrada nel piano di Poppi alla destra \ndell'Arno, che ha dato il nome a un antico convento di \nFrancescani, la cui chiesa (S. Annunziata e S. Giov. \nBattista) fu eretta in parrocchia l'anno 1783, nella \nComunità Giurisdizione e un miglio toscano a settentrione \ndi Poppi, Diocesi e Compartimento di Arezzo. \nFondarono questo monastero per i frati minori \nFrancescani i due fratelli conte Guido Novello e conte \nSimone del conte Guido Palatino di Poppi, nel 1262, vale \na dire, 27 anni innanzi che seguisse costà la celebre \nbattaglia fra i Fiorentini e gli Aretini, denominata di \nCampaldino. \nLe borgora di Certomondo, e di Anchirona, nel piano di \nCampaldino fanno parte del distretto di questa parrocchia, \nla quale conta 208 abitanti.",
    "original_title": "CERTOMONDO IN CAMPALDINO",
    "byte_offset": 3013174
  },
  {
    "context": "a Monte Celso presso Siena.",
    "title": "CERTOSA DI BELRIGUARDO",
    "body": "– Tre Certose sono esistite nelle vicinanze di Siena, \na Belriguardo, a Maggiano e a Pontignano, tutte fondate \nnel secolo XIV, e tutte per decreto della Repubblica \nsenese, nel 1394, da ogni dazio e gabella esentate anco ad \nesortazione di Galeazzo Visconti duca di Milano, che nel \n1389 scriveva a quei governanti: avere la città di Siena \npiù Certose di qualunque altra città del Cristianesimo. Fu \nallora che quel duca richiese dai senesi il priore della loro \nCertosa di Pontignano (Stefano Maconi) per giovarsi del \nsuo consiglio nella fondazione della gran Certosa che era \nper innalzare nella città di Pavia. \nPresso una selva di cerri poco lungi dall'odierna villa di \nBelriguardo  e dalle sorgenti del torrente Tressa , circa 2 \nmiglia a maestrale di Siena, nell'anno 1340 dagli esecutori \ntestamentarj di Niccolò di Cino di Ugo, ossia di Cinughi ; \n(un ramo della famiglia Pazzi) fu eretto l'eremo della \ncertosa di Belriguardo , nel luogo ora detto il \nConventaccio . L'assedio di Siena del 1555 avendo ridotto \nal nulla questo edifizio, fu nel 1618 a poca distanza dal \nvecchio rifabbricato a spese delle altre due Certose senesi \nil Belriguardo nuovo, che, restato incompleto, fu al pari \ndel primo abbandonato, e quindi per bolla del pontefice \nUrbano VIII nel 1635 alla Certosa di Pontignano coi suoi \npossessi aggregato. – Vedere BELRIGUARDO delle \nMasse di Città.",
    "original_title": "CERTOSA DI BELRIGUARDO",
    "byte_offset": 3013976
  },
  {
    "context": "presso Firenze.",
    "title": "CERTOSA",
    "body": "Grandioso fabbricato che ha \nl'aspetto di un popolato castello con fortilizio anziché di \nun monastero. Siede sulla vetta di una pittoresca collina, \nchiamata Monte Acuto , non più che 200 braccia sopra il \nlivello del mare, a contatto della strada Regia Romana, fra \nle fiumane dell'Ema  e della Greve, che costà sotto \nMontacuto in un solo alveo si riuniscono con chiesa \ndedicata a S. Lorenzo, nella parrocchia di Pozzolatico, \nComunità Giurisdizione e un mezzo miglio toscano a \nostro-libeccio dal Galluzzo, Diocesi e Compartimento di \nFirenze, che è miglia toscane 2 e 1/2 a settentrione. \nQuest'insigne monumento di pietà e di magnificenza fu \nopera del gran siniscalco della regina Giovanna di Napoli \nNiccolò Acciajoli, che lo fece innalzare dai fondamenti \nnel 1341 col disegno dell'Orgagna, aggiungendo a \ncontatto del monastero una grandiosa fabbrica quadrata \ncoronata da merli per destinarla a un convitto di 50 \ngiovani, da dover essere ammaestrati nelle arti liberali. \nAl qual uopo lo stesso fondatore ordinò, che si formasse \ncostà un'opportuna biblioteca delle molte e rare opere da \nesso con gran cura e spesa raccolte. E sebbene la morte \ndell'Acciajoli lasciasse senza effetto l'istituzione del liceo, \ncomecché i preziosi Mss. della libreria a poco a poco \nandassero dispersi, fu nonostante costà, dove le belle arti \ntrovarono sempre mai accoglienza a segno che \nconvertirono la Certosa fiorentina in una galleria di \npitture. \nImperocché, a cominciare dal capo scala del primo \ningresso, tu trovi un buon'affresco di Jacopo d'Empoli e \nnella vicina cappella della foresteria una sacra famiglia di \nAndrea del Sarto. \nSe si entra nel maggior tempio della clausura, dovunque \nsi rivolga l'occhio, si ammirano pitture e lavori d'arte di \nrinomati maestri, quantunque all'epoca delle soppressioni \nfossero tolte, ne alla ripristinazione dei Certosini siano più \nritornate costà varie delle migliori di esse. \nErano fra quest'ultime le statuette di bronzo che \ncontornavano il bel ciborio dell'altare maggiore, state gettate da Giov. Bologna, e le tre bellissime tavole di fr. \nGiovanni Angelico nella cappella del cardinale Acciajoli. \nGli affreschi rappresentanti le storie di S. Brunone sulle \npareti del cappellone e quelli della contigua cappella delle \nreliquie sono di (ERRATA : Bernardino Pozzetti)  \nBernardino Poccetti. \nIl quadro di S. Gio. Battista nel deserto sull'altare della \ncappella di questo nome è opera pregevolissima del cav. \nPietro Benvenuti, onore della scuola fiorentina. \nNella sotterranea cappella de'depositi esistono altri \naffreschi condotti dal Pozzetti, e quattro depositi degli \nAcciajoli scolpiti a bassorilievo da Donatello. Quello del \ngran siniscalco è di mano dell'Orcagna. Fra i molti capi \nlavori che prima della soppressione adornavano la sala del \nCapitolo non furono riposti costà altro che la tavola della \ncrocifissione dell'A lbertinelli e la statua giacente del \nvescovo certosino Buonafede, abate commendatario della \nBadia Tedalda, scolpita da Francesco di Giuliano da S. \nGallo. La maggior parte degli altri quadri vennero \ntrasportati nella Regia Accademia delle Belle Arti insieme  \ncon molti busti di terra vetriata della Robbia che \nadornavano prima il gran chiostro di questa Certosa. \nAggiungansi i bei vetri dipinti delle finestre della stanza \ncontigua al tempio, rappresentanti alcuni fatti di S. \nBrunone eseguiti dai padri Gesuati sui disegni fatti \ndall'Udine. \nFinalmente a questa Certosa recò nuovo splendore allo \nspirare del secolo XVIII il soggiorno del pontefice Pio VI, \ngrande nel trono e nell'infortunio. \nSoppresso il regime francese, fu questo monastero dal \nGran Duca Ferdinando III nel 1814 fatto riconsegnare ai \nPadri Certosini, i quali conducono dentro questo beato \nrecinto vita solitaria e contemplativa.",
    "original_title": "CERTOSA",
    "byte_offset": 3013976
  },
  {
    "context": "",
    "title": "CERTOSA PRESSO LUCCA",
    "body": "Era una delle più antiche \nCertose della Toscana dedicata allo Spirito Santo, situata \nsulla pendice estrema dei poggi che scendono dal monte \ndi Quiesa sino alla ripa destra del Serchio, mezzo miglio a \ngrecale della strada Regia che varca quel monte per \nscendere alla marina di Viareggio e di Pietrasanta, nella \nparrocchia di S. Lorenzo a Farneta, Comunità \nGiuris dizione Diocesi e Ducato di Lucca, da cui questa \nCertosa trovasi 4 miglia toscane a ponente. – Vedere \nFARNETA di Lucca.",
    "original_title": "CERTOSA PRESSO LUCCA",
    "byte_offset": 3019288
  },
  {
    "context": "nelle Masse di S. Martino, ",
    "title": "CERTOSA DI MAGGIANO",
    "body": "sotto il titolo di S. Maria Assunta, nella parrocchia di S. \nNiccolò a Maggiano, due terzi di miglio a scirocco di \nSiena fuori della porta Romana. \nÈ la prima Certosa della Toscana, mentre la sua \nfondazione rimonta all'anno 1314. Fu nel numero dei \nmemorabili ricordi di pietà lasciati alla patria dal \ndovizioso cardinale Riccardo Petroni, che incaricò gli \nesecutori della sua ultima volontà a innalzare, come \ntantosto essi fecero, una Certosa in mezzo ai terreni a \ntal'uopo acquistati nei predj di Pietro Ugurgeri. Fu essa \nrestaurata e ampliata nel 1366 con le rendite dei beni del \nCasale de'Frati in Val d'Arbia assegnati ai Certosini dallo \nstesso porporato senese. – Vedere CASALE de'FRATI. \nQuesta Certosa fu soppressa nel 1782, e quindi alienato il \nsuo locale, meno la chiesa con quartiere per il parroco di \nS. Niccolò a Maggiano, che nel 1785 vi traslocò la cura. \nLe 17 celle che circondavano il chiostro furono atterrate \ndall'attuale proprietario per convertirle in un giardino. \nVaga ed ornata è la chiesa, ricco l'altar maggiore, la porta \ne il pavimento di finissimi marmi incrostato; gli stalli \negregiamenti intagliati; le pareti pitturate dal cavaliere \nGiuseppe Nasini; la tribuna del cappellone da \nBartolommeo Cesi, di cui era pure il quadro dell'Assunta \nall'altar maggiore, che nel 1810 fu trasportato e collocato \nnella tribuna del duomo di Siena. \nCostà nel 1554 si accampò il marchese di Marignano, e vi \nseguì una sanguinosa zuffa fra gli assediati e i senesi \ncomandati da Cornelio Bentivogli.",
    "original_title": "CERTOSA DI MAGGIANO",
    "byte_offset": 3019810
  },
  {
    "context": "presso CALCI nel Val d'Arno pisano.",
    "title": "CERTOSA DI PISA",
    "body": "Questa fabbrica che può quasi assomigliarsi ad \nuna residenza regia piuttosto che a un monastero di \ncenobiti trovasi collocata nella vallecola di Calci, detta \nallora in Valle buja , poi in Valle graziosa , nel popolo \n(ERRATA: di S. Michele a Calci) della pieve di Calci, \nGiurisdizione Diocesi e Compartimento di Pisa, dalla cui \ncittà è 5 miglia toscane a levante. \nAnche questa Certosa deve la sua origine alla pietà di un \npisano oriundo di Armenia, il quale con testamento de'16 \nmarzo 1366 destinò il suo patrimonio alla fondazione di \nuna Certosa nella valle di Calci, siccome poco dopo con \nl'annuenza di Francesco Moricotti arcivescovo di Pisa fu \nessa innalzata sotto la direzione dei priori delle Certose di \nS. Spirito di Lucca e di S. Maria a Maggiano di Siena, i \nquali il nuovo asilo monastico e chiesa annessa sotto \nl'invocazione dei SS. Efeso e Polito dedicarono. \nFu questa Certosa arricchita nello stesso secolo XIV da \nvarj benefattori; fra i quali un Gambacorti che le assegnò \nla gran tenuta di Alica in Val d'Era, dove era mente del \ntestatore di far sorgere un altro monastero, comecché non \ndivenisse mai più che un semplice ospizio con grancia. –  \nVedere ALICA. \nErano corsi pochi anni dalla fondazione della Certosa di \nCalci, quando il pontefice Gregorio XI con breve del 19 \nfebbrajo 1374 ammensò alla medesima l'antichissimo \nmonastero de’Basiliani, poi de’Benedettini dell'isola di \nGorgona, con tutti i suoi beni e giurisdizioni. – Vedere \nISOLA di GORGONA.  \nLa simmetria, vastità e magnificenza della Certosa pisana, \nche dopo quella di Pavia, può dirsi fra le più belle \ndell'Italia, sorprende chiunque si rechi a visitarla. \nUn vasto chiostro, contornato da un colonnato di marmi \nbianchi venati, è fiancheggiato da isolate celle coi \nrispettivi annessi. Ha una vasta chiesa divisa in tre corpi \ncon vaga facciata che si alza sopra un'elegante scalinata \ndisegnata dall'architetto Carlo Zola. L'interne pareti del \ntempio sono nobilitate da egregj lavori delle arti belle, fra \ni quali un S. Brunone di Francesco Vanni, il quadro \ndell'altare maggiore di Baldassare Franceschini, un S. \nGiovanni Evangelista, i SS. Gorgonio e Doroteo con due \na fresco del certosino Stefano Cassiani, cui par si deve la \npittura della cupola nel terzo recinto; mentre \nappartengono al suo maestro Bernardino Puccetti le \npregevoli pitture della cappella contigua alla sagrestia. \nSono da ammirarsi nella chiesa medesima quattro colonne di marmo rosso bellissimo, e varie lastre di verde antico. \nAd oggetto di conservare un edifizio così grazioso, \nFERDINANDO III di sempre grata rimembranza, nel \n1814 ordinò, che si ripristinassero costà i Certosini al pari \nche nella Certosa di Firenze, cioè, nelle due più \nmagnifiche e sole Certose superstiti della Toscana.",
    "original_title": "CERTOSA DI PISA",
    "byte_offset": 3021407
  },
  {
    "context": "in Val d'Arbia,",
    "title": "CERTOSA DI PONTIGNANO",
    "body": "sotto l'invocazione di S. Pietro, ora parrocchia di S. Martino a \nCellole in Pontignano, nella Comunità Giurisdizione e \nmiglia toscane 8 a maestrale-ponente di Castelnuovo \nBerardenga, diocesi e Compartimento di Siena, la qual \ncittà è circa 5 miglia toscane al suo ostro. \nQuesto suntuoso monastero, la cui clausura ha un recinto \ndi alte mura per lo spazio di circa un miglio, risiede fra \nl'Arbia e il torrente Bozzone tra mezzo alla strada \nprovinciale del Chianti e quella che guida a Vagliagli, fra \nSiena e la Castellina. \nFu fondata nel 1343 dal celebre giureconsulto Bindo di \nFalcone Petroni cugino del cardinale Riccardo \nsoprannominato; il quale Bindo dopo avere eseguito i pii \nlegati di quel porporato, e tra gli altri quello della \nfondazione della Certosa di Maggiano e dell'abbadia a \nQuarto sopra Fontebecci, volle anch'esso innalzare a \nproprie spese una Certosa a Pontignano, ancor più nobile \ndella prima. \nAl quale effetto, nel 1341, fece acquisto di diverse \npossessioni nei comunelli di Pontignano , di Cellole e di \nMisciano per il valore di fiorini 2850, e poco dopo dello \nspedale della Scala per fiorini 2000. Quindi ottenuta \nfacoltà dal vescovo senese Donusdeo Malevolti di \nfabbricare nel popolo di S. Lorenzo a Pontignano la \nCertosa di questo nome, nel 1343 consegnò a un certosino \nd'Aquitania, a ciò deputato dal capitolo generale di \nGrenoble, il locale e terreni comprati, acciò con il frutto di \nquesti fabbricasse un monastero capace di 12 monaci, e di \ntre conversi. \nCon testamento del 1351 e codicillo del 1353, lo stesso \nBindo Petroni instituì suoi eredi universali i Certosini di \nPontignano, nella di cui chiesa volle anche essere \ntumulato. \nNel 1383 il Comune di Siena fece fortificare e circondare \ndi alte mura la clausura di questa Certosa ad oggetto di \nripararla dalle incursioni delle inglesi masnade che \ninfestavano la Toscana. – Fu bensì assalita e saccheggiata \ndai soldati spagnuoli e tedeschi che vi penetrarono nel 29 \ngennajo 1554, cacciati dai sensi condotti costà da Ottavio \nSozzini nel 1 febbrajo susseguente. \nLa bellissima chiesa di questa Certosa fu riedificata al \nprincipio del secolo XVII nel luogo della prima, e \nconsacrata nel 1607 dall'arcivescovo di Siena Camillo \nBorghesi. \nQuesto tempio conserva alcune buone pitture del \ncavaliere Giuseppe Nasini, del Poccetti e del suo imitatore \nStefano Cassiani da Lucca religioso certosino poco sopra \nrammentato. – Sono parimenti del Poccetti altri a freschi \nsparsi nel cenobio, fra i quali primeggia il cenacolo del \nrefettorio. Nel primo claustro fece varie storie il monaco \nCassiani. \nIl quadro rappresentante il crocifisso con varj santi, opera \ndel cav. Francesco Vanni, fu trasportato costà da Monte \nCelso. Questa Certosa restò soppressa nel 1810, quando \nfu data la sua chiesa con una porzione del monastero al \nparroco di S. Martino a Cellole, e venduto il restante ai \nparticolari. – Vedere CELLOLE in Val d'Arbia.",
    "original_title": "CERTOSA DI PONTIGNANO",
    "byte_offset": 3024288
  },
  {
    "context": "nel Val d'Arno inferiore.",
    "title": "CERVAJOLA",
    "body": "– Vedere CERBAJOLA.",
    "original_title": "CERVAJOLA",
    "byte_offset": 3027300
  },
  {
    "context": "in Val di Magra.",
    "title": "CERVARA (S. GIORGIO A)",
    "body": "Casale con parrocchia nella Comunità e circa 7 miglia toscane a \nsettentrione-grecale di Zeri, Giurisdizione Diocesi e 5 \nmiglia a settentrione-maestrale di Pontremoli, \nCompartimento di Pisa. \nÈ posto presso la cima dell'Appennino fra monte Grottaro \ne monte Molinatico alla destra e non lungi dalle \nscaturagini del fiume Verde. \nFu probabilmente quella corte Cervaria del contado di \nLuni, che il diacono Gerardo, nell'anno 1029, con altri \nluoghi della Lunigiana, del Pavese e del Piacentino alienò \nper lire 2000 al marchese Ugo figlio del fu marchese \nOberto. La quale corte di Cervara  fu poi nel 1077 \ndall'imperatore Arrigo IV confermata in feudo ai marchesi \nd'Este, e quindi da Federigo I con privilegio del 29 \nsettembre 1165 data a titolo d'investitura al marchese \nObizo Malaspina; seppure tali documenti non siano da \nriportarsi al castello di Corvara  del distretto di Beverino \nappartenuto esso pure alla stessa consorteria di marchesi. \n– Vedere CORVARA in Val di Vara. \nLa parrocchia di S. Giorgio a Cervara conta 430 abitanti.",
    "original_title": "CERVARA (S. GIORGIO A)",
    "byte_offset": 3027365
  },
  {
    "context": "nel littorale di Pietrasanta.",
    "title": "CERVIA (SALTO DELLA)",
    "body": "– Vedere BELTRAME (PORTA).",
    "original_title": "CERVIA (SALTO DELLA)",
    "byte_offset": 3028463
  },
  {
    "context": "in Val di Chiana. ",
    "title": "CERVOGNANO, o CERBOGNANO",
    "body": "Casale con parrocchia di S. Andrea a Cervognano (quasi \nFundus gentis Cervoniae) nella Comunità Giurisdizione \nDiocesi e 3 miglia toscane a levante di Montepulciano, \nCompartimento di Arezzo. \nLa parrocchia di S. Andrea a Cervognano o Cerbognano \nconta 332 abitanti.",
    "original_title": "CERVOGNANO, o CERBOGNANO",
    "byte_offset": 3028549
  },
  {
    "context": "",
    "title": "CERVOLI o CERBOLI (ISOLOTTO DI)",
    "body": "Scoglio \ninabitato che ha 1/2 miglio di circonferenza in mezzo al \nCanale di Piombino, compreso nella Comunità di Rio, \nGiurisdizione di Longone, Governo di Porto Ferrajo \nnell'isola d'Elba, Compartimento di Pisa.",
    "original_title": "CERVOLI o CERBOLI (ISOLOTTO DI)",
    "byte_offset": 3028866
  },
  {
    "context": "in Val di Chiana.",
    "title": "CESA",
    "body": "Casale già castello che ha dato il \nnome a un'antica contea dei vescovi di Arezzo, ai quali \nspetta tuttora il possesso territoriale di questo distretto e il \ngiuspadronato della chiesa battesimale de'SS. Michele e \nLucia a Cesa, già filiale della diruta pieve di Ficareto, \nnella Comunità e circa un miglio toscano a levante \ngrecale di Marciano, Giurisdizione di Lucignano, Diocesi \ne Compartimento di Arezzo. \nEra Cesa di dominio dei vescovi Aretini sino da quando uno dei suoi prelati, Elemberto, nel settembre 1008, donò \nalla badia di Prataglia, fra gli altri beni cinque moggia di \nterreno presso Cesa in Val di Chiana. (ANNAL. \nCAMALD.). \nChe in Cesa  possedesse in proprio quel vescovo \nmedesimo lo prova un placito, emanato li 25 marzo \ndell'anno 1008, davanti lo stesso Elemberto nella sua casa \nDominicale posta nel luogo di Cesa, quando l'abate di S. \nFlora a Turrita voleva rivendicare da certi usurpatori col \nmezzo della pugna personale un predio posto presso la \npieve di S. Mustiola a Quarto. (MURAT. Ant. M. Aevi) \nL'elargità di Elemberto, le opere da esso fatte, l'influenza \ndi che egli godeva presso i re d'Italia, a nome dei quali \ngovernò la città e contado di Arezzo, la situazione dei \nsuoi possessi tanto in Val di Chiana quanto \nnell'Appennino casentinese, a contatto cioè con quelli dei \nmarchesi del Monte S. Maria, finalmente il nome stesso di \nElemberto o Alemberto frequentissimo fra quei toparchi, \nsono altrettanti titoli che danno sempre più a sospettare \nessere appartenuto quel personaggio ai marchesi di legge \nRipuaria che governarono fra i secoli X e XI la Toscana. \nIn seguito acquistò alcune giurisdizioni in Cesa la badia di \nS. Quirico delle Rose, o a Nasciano, confermate dal \npontefice Eugenio III con breve del 30 marzo 1151, e da \nGregorio IX nel 1228. – Vedere BADIA di S. QUIRICO \nDELLE ROSE. \nCesa  nel secolo XII contava due chiese, S. Michele e S. \nLucia, entrambe dipendenti dalla distrutta pieve di S. \nPietro a Ficareto, riunite più tardi in una sola parrocchia, \nla cui popolazione nel 1833 ascendeva a 558 abitanti. –  \nVedere MARCIANO in Val di Chiana.",
    "original_title": "CESA",
    "byte_offset": 3029119
  },
  {
    "context": "(Cisanum) nel Val d'Arno pisano.",
    "title": "CESANO",
    "body": "Contrada che \ndiede il titolo a diverse chiese, S. Maria e S. Donato, S. \nGiorgio, S. Lorenzo e S. Martino di Cesano nel piviere di \nS. Giovanni alla Vena, Comunità Giurisdizione di Vico \nPisano, Diocesi e Compartimento di Pisa. \nA ques to luogo ci richiamano molte membrane dei secoli \nintorno al mille, appartenute alle cattedrali di Pisa e \nLucca, ai marchesi di Toscana della discendenza del \nmarchese Oberto conte del Palazzo sotto Ottone I, e \nfinalmente agli Upezzinghi signori di Calcinaja. \nLa più antica fra le superstiti è una carta del 15 ottobre \n975, con la quale Alberico vescovo di Pisa diede a \nenfiteusi ai due figliuoli del marchese Oberto, stato conte \ndel palazzo sotto i due primi Ottoni, fra le rendite della \npieve di S. Giovanni e S. Pietro alla Vena, quelle spettanti \nalle chiese di S. Maria e S. Giorgio in loco Cisano. Il \nquale luogo di Cisano anche nel secolo posteriore a quel \ncontratto apparteneva ai discendenti di quei due fratelli \nautori dei marchesi Estensi, dei Pallavicini, dei Malaspina \ne dei primi marchesi di Livorno. Avvegnaché un loro \nnipote stando in Lucca nel 13 marzo 1002, vendé a Leone \ngiudice la porzione che gli apparteneva della casa \ndominicale e sua corte posta in Cesano presso l'Arno con \nla chiesa di S. Donato ivi situata, ec. (MURAT. Antich. \nEstens). \nNon corse gran tempo che lo stesso Leone giudice, \nmediante un istrumento del 9 luglio 1011, rivendé a Ugo \nfiglio di Ugo la metà dei suddetti beni con la giurisdizione \nsulla chiesa di S. Donato a Cesano. (l. c.). \n\nUn'altra porzione di Cesano con altri beni posti in quei \ncontorni, fu donata dal marchese Alberto figlio del fu \nmarchese Obizo alla badia di S. Michele a Poggibonsi con \natto rogato in Casal maggiore di Lombardia, sotto il dì 3 \nfebbrajo 1061, sino a che quei monaci, nel 1 settembre del \n1129, rinunziarono a Ruggieri arcivescovo di Pisa i beni \nmedesimi. (MURAT. Ant. M. Aevi). \nDopo quest'ultima epoca cominciano a trovarsi i nobili \nUpezzinghi in Cesano, in Cintoja e a Calcinaja, luoghi \ntutti concessi loro da Federigo I nel 1178, da Ottone IV \nnel 1209; e confermati a quei magnati pisani mentre \nsignoreggiava in Pisa il conte Ugolino della Gherardesca, \nsiccome apparisce da un trattato concluso nel 17 febbrajo \n1285, dove si trovano specificati fra i possessi degli \nUpezzinghi, Cisanum et curte sua cum omnibus ecclesiis, \net Arnum mortuum inter Calcinaiam et Cisanum usque ad \nCafaggium quod est in curte Cintoriae. (TRONCI Annali \npisani).",
    "original_title": "CESANO",
    "byte_offset": 3031285
  },
  {
    "context": "(Cicerana) nella valle superiore del Serchio.",
    "title": "CESARANA o CESERANA",
    "body": "Castello con antica parrocchia (S. \nAndrea e S. Maria) filiale un tempo della Pieve Fosciana, \nattualmente eretta in battesimale, nella Comunità di \nFosciandora, Giurisdizione di Castelnuovo di Garfagnana, \nDiocesi di Massa ducale, già di Lucca, Ducato di Modena. \nIl castello ora villaggio di Cesarana è posto in poggio \npresso la riva sinistra del Serchio. \nLa corte e chiese di S. Andrea e di S. Maria de Cicerana \ntrovansi nominate nei registri Vaticani, e nella bolla di \nAlessandro III diretta (anno 1168) al parroco della pieve \nFosciana. \nAppartengono alla stessa parrocchia quattro casali, \nCesarana, Fosciandola , Marliano  e la così detta Villa. \nOgnuno di essi ha chiesa propria, dove ufizia il pievano \nalternativamente, mentre la canonica in cui egli risiede è \npresso la chiesa di S. Michele a Migliano. Costà pure \nesiste un divoto oratorio della Beata Vergine del Buon \nConsiglio tenuta in gran venerazione. \nQueste ville riunite nella stessa parrocchia di Cesarana, \nformano tutte la Comunità di Fosciandola, la quale conta \n788 abitanti.",
    "original_title": "CESARANA o CESERANA",
    "byte_offset": 3033828
  },
  {
    "context": "(Fundus Caesari?) in Val di Magra.",
    "title": "CESARANO o CESERANO",
    "body": "Castello con parrocchia (S. Bartolommeo) nel \npiviere di Soliera, Comunità Giurisdizione e 6 miglia \ntoscane a ostro-libeccio di Fivizzano, Diocesi di \nPontremoli, già di Luni-Sarzana, Compartimento di Pisa. \nIl castello e la chiesa risiedono in poggio fra il fiume \nAulella e il torrente Bardine, mentre il borgo e la villa \nsono sulla strada nuova militare poco lungi dal ponte che \ncavalca l'Aulella, e che porta esso pure il nome di \nCeserano. \nAl castello di Ceserano, stato già dei Malaspina, forse \ncorrisponde quella corte Cesare, che il marchese Alberto \nRufo nel 1085 donò ai vescovi di Luni, ritolta in seguito e \ndal vescovo Guglielmo nel 1269 rivendicata; comecché \nnei secoli susseguenti tornassero i Cesaranesi feudatarj \ndei marchesi Malaspina dell'Aquila sino a che quei popoli \nsi posero sotto l'accomandigia e governo della Repubblica \nfiorentina. Meno equivoca è una pergamena inedita dell'archivio di \nLucca dell'anno 870, con la quale Gherardo vescovo di \nquella città permutò alcune terre situate nel contado di \nLuni in luogo detto Pulica presso Colugnola  confinante \ncon i beni della cattedrale di Luni, e nella contrada di \nGualdo presso il rio Pisciola, a Lognatico  e a Ciserano. \nLa parrocchia di S. Bartolommeo a Cesarano conta 372 \nabitanti.",
    "original_title": "CESARANO o CESERANO",
    "byte_offset": 3034964
  },
  {
    "context": "",
    "title": "CESARE di LUNIGIANA",
    "body": "– Vedere CESARANO.",
    "original_title": "CESARE di LUNIGIANA",
    "byte_offset": 3036317
  },
  {
    "context": "in Romagna.",
    "title": "CESARE (RIO) DI SUSISANA",
    "body": "– Vedere RIO CESARE a SUSINANA, e SUSINANA.",
    "original_title": "CESARE (RIO) DI SUSISANA",
    "byte_offset": 3036364
  },
  {
    "context": "nei Monti Livornesi.",
    "title": "CESARI",
    "body": "Casale perduto che diede il \ntitolo alla chiesa di S. Martino a Cesari nel piviere di \nCamajano, ora Castelnuovo della Misericordia, Comunità \nGiurisdizione e circa miglia toscane 3 a settentrione di \nRosignano, Diocesi di Livorno, Compartimento di Pisa. – \nVedere CAMAJANO, CASTELNUOVO e \nCASTELVECCHIO della MISERICORDIA.",
    "original_title": "CESARI",
    "byte_offset": 3036453
  },
  {
    "context": "già Civita mura nel Chianti alto. ",
    "title": "CETA MURA",
    "body": "Castellare sopra la villa Sesta, che diede il titolo alla \nchiesa di S. Maria a Civita Mura  nel piviere di S. Felice \nin Pincis, già in Avane, Comunità Giurisdizione e circa 6 \nmiglia toscane a settentrione di Castelnuovo Berardenga, \nDiocesi di Arezzo, Compartimento di Siena. \nRisiede sul crine dei monti che separano la valle \ndell'Ambra da quella dell'Ombrone senese presso le prime \nsorgenti di quest'ultimo fiume. \nEbbero podere in Ceta mura i signori Ricasoli ed i monaci \ndi Montescalari, siccome lo dà a divedere una lettera del \n1197 diretta dal superiore di quella badia a diversi nobili, \ncui ingiunge di non recare alcun danno ai beni che il suo \nmonastero possedeva nei castelli di Civita Mura  e di \nMontegrossoli. (ARCH. DIPL. FIOR. Carte della \nVallombrosa .) – Vedere SESTA (VILLA a) nel Chianti.",
    "original_title": "CETA MURA",
    "byte_offset": 3036813
  },
  {
    "context": "in Val Tiberina.",
    "title": "CETERONA",
    "body": "– Vedere MONTE CETERONE, o CITERONE.",
    "original_title": "CETERONA",
    "byte_offset": 3037686
  },
  {
    "context": "(Cietica) nel Val d'Arno casentinese.",
    "title": "CETICA",
    "body": "Contrada \nche comprende più villate e che dà il nome a tre \nparrocchie (S. Angelo, S. Maria e S. Pancrazio) nel \npiviere di S. Martino a Vado, Comunità Giurisdizione e 3 \nin 4 miglia toscane a libeccio di Castel S. Niccolò, \nDiocesi di Fiesole, Compartimento di Arezzo. \nTrovasi sul fianco orientale del monte Prato Magno alla \nsinistra del torrente Solano fra le selve di castagni, e i \ncampi sativi noti per i delicati legumi che producono. \nDominarono anche costà lungo tempo i conti Guidi di \nPoppi, uno dei quali (Guido di Tegrimo) nel marzo del \n1209 assegnò alla badia di S. Fedele di Strumi una sua \ncorte posta in Cetica. Questa contrada confermata ai \nnominati dinasti da Arrigo VI e da Federigo II, fu \ndevastata in varj tempi dai Fiorentini, e segnatamente un \nanno dopo la battaglia di Campaldino, allorché, nel \ngiugno 1290, un nuovo esercito tornando per la terza volta \na far oste sopra la città di Arezzo, tenne la via del \nCasentino, guastando le terre e castella del conte Guido \nNovello, e fra le altre quelle di Santangelo  e di Cetica ec. \n(G. VILLANI Cronac.) \nLe quali espressioni danno a credere che al villaggio di S. \nAngelo a Cetica  corrispondesse il soprannominato \ncastello di Santangelo  che fu uno di quei luoghi, i di cui \nabitanti nel 1342 si ribellarono ai conti di Poppi insieme \ncon i terrazzani del castello di S. Niccolò dandosi alla \nRepubblica fiorentina che ne costituì un corpo di \nComunità. – Vedere CASTEL S NICCOLO'. \nVicino a Cetica è un bagno antico denominato le Piscine, \nil quale fu abbandonato per una smotta che lo seppellì nel \n1205, e fu scoperto di nuovo nell'anno 1686. \nFra le ville di Cetica vi è quella di Callimala vicino a S. \nPancrazio, dove trasse i natali nel secolo XVI il frate \nFrancescano Agostino di Miglio autore del dialogo sul \nSacro Monte della Verna. \nLa parrocchia di S. Angelo a Cetica ha 476 abitanti. \nS. Maria a Cetica novera 200 abitanti. \nS. Pancrazio a Cetica conta 529 abitanti.",
    "original_title": "CETICA",
    "byte_offset": 1806368
  },
  {
    "context": "sulla Montagnola di Siena.",
    "title": "CETINA",
    "body": "– Vedere CELSA e CETINA.",
    "original_title": "CETINA",
    "byte_offset": 3039790
  },
  {
    "context": "nel Val d'Arno superiore.",
    "title": "CETINA, e CETINA VECCHIA",
    "body": "Due luoghi nella stessa Comunità, il Casale di \nCetina nel popolo di S. Tommaso a Ostina e il villaggio  \ndi Cetina Vecchia facente cura sotto il titolo di S. Stefano \nnel piviere di Cascia, Comunità Giurisdizione e quasi 4 \nmiglia toscane a libeccio -ponente di Reggello, Diocesi di \nFiesole, Compartimento di Firenze. \nFu Cetina Vecchia uno dei Comunelli della Lega di \nCascia, le vestigie del cui castellare sussistono sopra una \ncollina alla destra dell'Arno, a cavaliere della nuova strada \npostale aretina. \nQuesto nome di Cetina e Citina non infrequente in \nToscana, rimonta ai secoli barbari. Du Cange suppose, \nche potesse corrispondere a una conserva o vasca, mentre \nall'opposto significò, siccome tuttora nelle nostre \nMaremme la parola cetina equivale, a un campo \nsenz'alberi, dove, fatta la messe, quindi bruciata la \nstoppia, suol lasciarsi a pastura, o a maggese. \nUn istrumento fra i molti posseduti della badia Amiatina, \nrogato nell'ottobre del'anno 812, tratta del livello dei \nterreni seminativi, e di una Cetina per il pascolo di \nanimali, situati nella corte di Colonnata, contado di \nToscanella. (ARCH. DIPL. FIOR.) \nLa primitiva chiesa parrocchiale di Cetina vecchia \nrisiedeva sul punto culminante del poggio, dove fu la casa \ntorrita di dominio dei nobili Ardimanni di Figline, detti \nanche da Cetina vecchia, i quali sino dal secolo XIII ne \ngodevano il juspadronato insieme coi mo naci di \nMontescalari. \nChe vi fosse costà un castello lo dichiara un istrumento \ndel 24 giugno, anno 1300, rogato apud Castrum de \nCetina vecchia. Nel 1607 fu riedificata in luogo più comodo l'attuale \nchiesa di S. Stefano a Cetina vecchia, la quale conta 443 \nabitanti.",
    "original_title": "CETINA, e CETINA VECCHIA",
    "byte_offset": 3039857
  },
  {
    "context": "",
    "title": "CETINALE",
    "body": "– Vedere CELSA e CETINA.",
    "original_title": "CETINALE",
    "byte_offset": 3041613
  },
  {
    "context": "(Citonia) in Val di Chiana.",
    "title": "CETONA",
    "body": "Terra dove fu un \nforte castello capoluogo di Potesteria e di Comunità con \nchiesa collegiata nel Vicariato Regio, Diocesi e 5 a ostro-\nlibeccio di Chiusi, Compartimento di Arezzo, da cui è 40 \nmiglia toscane a ostro. \nRisiede l’antico castello sull’ultimo sprone orientale del \nmonte di Cetona, intorno alla cui base esistono le \nabitazioni che fanno ala al borgo e ad una vasta piazza, \nsulla ripa destra del torrente Astrone, nel grado 29° 36’ 2” \ndi longitudine e 42° 58’ di latitudine presso al confine \ndello Stato Ecclesiastico che trovasi miglia 2 e 1/2 a \nlevante, quasi 6 miglia da Città della Pieve, 7 miglia a \nsettentrione di S. Casciano de’Bagni, 10 a grecale di \nRadicofani; 3 scarse miglia a scirocco di Sarteano, 8 da \nChianciano, e 11 da Montepulciano nella stessa direzione \naustrale. \nNon mancano scrittori che abbiano data a questa Terra \nun’origine illustre e assai remota. E tale è supponibile che \nfosse qualora si volga lo sguardo alla topografica sua \nposizione cotanto prossima alla città di Chiusi, e ai \ncopiosi monumenti etrusco-romani nei contorni di \nCetona, e dei contigui paesi discoperti, per non aver \nd’uopo di ricorrere col Landucci, col Tommasi e col Dini \na una romana colonia che supposero rammentata dal \nvecchio Plinio. \nComunque fosse fatto è che finora non si è potuto citare \ndocumento scritto anteriore a quello dell’archivio delle \nRiformagioni di Siena del 13 novembre 1264. Trattasi di \nuna convenzione fra i Senesi e le truppe di Manfredi re di \nNapoli comandante del conte Guido Novello suo vicario \nin Toscana contro gli Orvietani, ad oggetto di ricuperare \nChiusi, Chianciano, Sarteano, Cetona e l’Abbadia S. \nSalvatore (PECCI, Stato antico e moderno Senese). \nLa quale espressione ricuperare sembra collocata per far \ncredere un antecedente possesso e dominio dei Senesi \nnella città e territorio di Chiusi, o forse perché i conti che \nsignoreggiarono in Cetona derivavano dalla consorteria di \nquelli che tennero il governo di Siena sotto la dinastia \nCarlovingia, feudatarj di molte castella dell’antico \ncontado di Chiusi, prima che vi dominassero gli \nOrvietani. \nNella breve cronaca d’Orvieto (dal 1342 al 1368) fu \nregistrato, che alla fine di agosto del 1346 la parte \nGhibellina allora dominante in quella città unita alle genti \ndel Prefetto di Vico, fece oste sopra Cetona e \nCamporsevoli, castelli di nobili Orvietani capi della parte \nliberale. \nL’impresa fu vana allora, ma l’anno appresso nuova \naggressione obbligò il signore di quel castello, Benedetto \ndi Bonconte, a venire a patti coi suoi nemici; a tenore dei \nquali egli dové consegnare al Prefetto di Vico, Cetona e \nCamporsevoli. Se non che nel dicembre dello stesso anno \nquel potente barone mosse nuova guerra ai ghibellini di \nOrvieto, e costrinse ben presto il Prefetto, non solamente \na rendergli Cetona e Camporsevoli, ma a fuggire coi suoi \ndalla città testé nominata. \nNon stettero lungo tempo inoperosi gli espulsi Ghibellini, \nmentre essi nel 6 febbrajo del 1352 assalirono Orvieto, e \nbattagliando per le interne strade venne fatto loro di poter \nuccidere il Bonconte, e di rientrare in Cetona, cedendo in \nseguito il governo di Orvieto all’arcivescovo Visconti di \nMilano. \nContro quest’ultimo si mosse nel 1354 il cardinale Egidio \nLegato del pontefice Innocenzo VI in Italia, il quale \navendo raccolto gente e fedeli, assediò e quindi cacciò da \nOrvieto il ghibellino Prefetto, riformando il governo della \nstessa città e contado, con istituirvi in potestà Bindo \nRicasoli di Firenze. (CIPRIANO MANENTE Stor. di \nOrvieto). \nDominava allora Cetona altro gentiluomo Orvietano, \nUgolino di Monte Marta, il quale dopo aver reso \nimportanti servigj al cardinale Legato, fu da questo \ndestinato nel 1365 suo luogotenente in Orvieto. \nMorto il cardinale Egidio (anno 1367) gli Orvietani si \ndiedero liberamente al papa Urbano V che faceva senatore \ndi Roma Bernardo de’Monaldeschi della Cervara poco \ninnanzi che l’imperatore Carlo IV accordasse l’investitura \ndel castello e distretto di Cetona a un nipote del pontefice \nGregorio XI, Poncio di Villata visconte di Lorena. Al \nquale barone, con diploma del dì 11 febbrajo 1370, \naccordò licenza di poter quel feudo alienare, siccome \ninfatti, con l’annuenza del pontefice Gregorio XI, nel \n1375, alienò a favor del conte Ugolino dei Monaldeschi di \nCervara. \nInsorta fra la corte di Roma e quella dell’Impero \ncontroversia sull’alto dominio di Cetona, con lodo del 12 \nmaggio 1375 emesso da tre cardinali arbitri, fu \naggiudicata questa terra, non alla Sede Apostolica, ma \nall’Imperatore. (ARCH. delle RIFORMAG. di SIENA). \nPossederono senz’altri ostacoli Cetona i conti di Cervara \nsino al 1418, allorché Braccio da Montone, dopo aver \nvinto in battaglia Carlo Malatesta generale dei Perugini, \ntolse a quei dinasti il castello e distretto di Cetona, che \npoco dopo con tutta la giuris dizione vendé al governo \nsenese. \nI capitoli preliminari di tal compromesso fra i reggitori \ndella Repubblica di Siena e Braccio conte di Montone \nfurono stabiliti nel 21 ottobre 1418; nel 22 novembre \nsuccessivo si celebrò il contratto di compra, ratificato nel \ndì 30 dicembre, per la somma di 9000 fiorini; da pagarsi \n6000 in denaro contante, e 3000 fiorini in tanto sale. \nFinalmente nel 17 gennajo successivo la Repubblica \nsenese accordò patti assai onorevoli agli uomini di \nCetona. \nSi promossero poco dopo (anno 1421) delle pretensioni \nsui confini fra i Cetonesi e i Sarteanesi, precipuamente per \nMontepresi, che la Repubblica troncò col dichiarare quel \nluogo di sua ragione. – Vedere CETONA (MONTAGNA \ndi). \nCetona nel 1455 fu espugnata da Jacopo di Niccolò \nPiccinino capitano di ventura, il quale destinò la rocca per \nabitazione del suo sindaco Puccino de’Puccini di Perugia, \nespulso indi a poco di costà dai Senesi, dai quali per \ndeliberazione della Repubblica in data dì 8 maggio 1458 \nfu quel fortilizio restaurato, e di più solide fortificazioni \naumentato. Nuovi disastri soffrì Cetona nel principio del secolo XVI \ndal duca Valentino nipote di Alessandro VI, e pochi anni \ndopo da Francesco Maria della Rovere duca di Urbino, i \nquali entrarono a mano armata nel territorio senese, uno \nper togliere il dominio di mano a Pandolfo Petrucci, \nl’altro per rimettere i fuoriusciti in Siena. \nTali avventure non infievolirono un momento la fedeltà \ndei Cetonesi verso il governo di Siena, dal quale furono \ngratificati con esenzioni e benefizj. Fra i privilegj dalla \nRepubblica agli uomini di Cetona accordati, durò lungo \ntempo a praticarsi quello di una specie di giuri nelle cause \ncivili sino a una data somma, avendo il diritto i Cetonesi \ndi far rivedere il primo giudizio dato dal potestà di Cetona \nai tre priori anziani della Comunità, i quali emettevano il \nloro voto dopo aver sentito il consiglio di un savio da essi \neletto a tale uopo. Oltre di ciò i Cetonesi godevano del \nprivilegio di appellare dalle sentenze dei loro potestà al \ncapitano di giustizia di Siena. (ARCH. delle \nRIFORMAG. di SIENA - Kaleffo Rosso). \nCetona per tanto fu costantemente fedele ai Senesi anche \nnel tempo, in cui il governo di quella Repubblica si era \nritirato in Montalcino. – Sennonché Mario Sforza Conte \ndi Santa Fiora generale della cavalleria imperiale, nel \ngennajo del 1556, costrinse Cetona a rendersi alle sue \narmi, consegnandola poco dopo a Cosimo I. Questi, nel \n1558, l’assegnò con titolo di marchesato al generale \nChiappino Vitelli sua vita durante, e lo stesso favore, nel \n1588, venne rinnovato nella persona del di lui figlio, fino \na che questi, nel 1596, cessò il marchesato con la vita. \nLa rocca di Cetona, stata già convertita dai Vitelli ad uso \ndi abitazione, fu per rescritto del 1652 dal Gran Duca \nFerdinando II concessa a Napoleone Burchielli di Cetona \ne a’suoi discendenti, con obbligo di mantenere l’oriolo e \nle case intorno al secondo recinto, che è diviso dal cassero \nmediante uno spazio di terra ridotto a orti e a sementa. \nAttualmente è posseduto dalla famiglia Tosoni, la quale \ncangiò in delizioso casino l’antica rocca, dove si respira \nun’aria salubre e si gode di una veduta sorprendente della \nVal di Chiana superiore. \nAnco il paese antico ha un giro di mura con tre porte, la \nsuperiore delle quali si unisce a quella della rocca. Le \nabitazioni sono disposte a semicerchio intorno al colle. \nDalla parte di ponente-maestrale stendesi il nuovo borgo \nin pianura e la vasta piazza quadrilunga, fatta come è \nvoce, dal marchese Vitelli. \nEsiste in uno dei suoi lati il palazzo della nobile famiglia \nTerrosi, cui fanno appendice deliziosi boschetti, \npadiglioni, giardini, arene campestri e una grandiosa \ngrotta incrostata di stalattiti e crostacei del paese, con un \nparco e cascina nel colle di Belverde sovrastante al \npalazzo a libeccio e dirimpetto a quello della rocca. \nLa Terra non abbonda di acque sorgenti, con tutto che \nabbia una fonte nella piazza. Suppliscono a tale scarsità \npubbliche cisterne, una delle quali assai vasta esiste nella \npiazza della chiesa plebana e altra cisterna trovasi nella \nrocca. \nLa collegiata della SS. Trinità è situata dentro il recinto \ndell’antico castello. Essa ha per dignità l’arciprete e il \npriore con sei canonici e altri benefiziati.  \nL’arciprete è il pievano nato, il priore è il parroco della \ncura di S. Angelo, chiesa piuttosto grande situata in un \nlato della gran piazza. \n\nLa pieve di Cetona sino al declinare del secolo XVIII \ncontò per succursali 4 parrocchie, cioè: 1. S. Angelo, \ntuttora esistente; 2. S. Giovanni Battista (forse l’antica \npieve) della quale era parroco il pievano, annessa già da \ngran tempo alla collegiata; 3. S. Stefano, soppressa; 4. S. \nMaria Assunta, ora in Belverde. \nVi era inoltre un monastero di Domenicane (SS. \nConcezione) soppresso nel 1809; uno spedale sotto il \ntitolo di S. Donato, un antico ospizio per i pellegrini, il \nconvento di Belverde soppresso nel secolo XVII, \nattualmente ridotto a parrocchia, situato sopra il castello, \nmentre l’altro convento dei frati dell’Osservanza a \nsettentrione della Terra trovasi in aperto colle, detto \nmonte Arioso, fiancheggiato a levante dalla strada che da \nSarteano guida a Cetona, e a ponente da quella che porta a \nS. Cascian de’Bagni. \nCetona fu patria di Ulisse Gherardini vescovo di Sessa, di \ndue beati, cioè, Guido frate Minore conventuale e Pietro \nAgostiniano, del giureconsulto Volpino, dei letterati \nFabrizio Beltrami e Luca Contile, l’ultimo dei quali si \ndistinse anche nella carriera diplomatica. \nComunità di Cetona. – L’estensione territoriale di questa \nComunità è di 15572 quadrati dei quali 399 quadrati sono \npresi da corsi d’acqua e da pubbliche strade. \nVi si trovava nel 1833 una popolazione di 3332 abitanti, \nequivalenti a circa 174 persone per ogni miglio quadrato \ndi suolo imponibile. \nPresenta una figura pentagona che tocca col suo lato \norientale la Comunità di Città della Pieve compresa nello \nStato Pontificio, e che dal lato meridionale termina al \ntorrente denominato Fossalto, mediante il quale costeggia \nla Comunità di S. Casciano de’Bagni, con la quale \ncontinua a confinare anche dal lato di libeccio lungo la \nstrada provinciale che da Sarteano conduce a S. Casciano, \nmentre verso ponente subentra la Comunità di Sarteano, \ncon la quale percorre sul fianco orientale della montagna \ndetta di Cetona, sino a che al monte Arioso  volta faccia a \nmaestro per scendere nel fosso Oriato, e arriva con esso \nnel torrente Astrone. \nOltrepassato l’Astrone sottentra dal lato di settentrione e \ngrecale la Comunità di Chiusi con la quale questa di \nCetona si accompagna sino al confine dello Stato \nPontificio e della Comunità di Città della Pieve che \nritrova al così detto Piano delle Cardete. \nFra i maggiori corsi d’acqua, dopo quello dell’Astrone \nche passa dal lato di grecale per il territorio di questa \nComunità, si contano quelli del Chieteno, del Pian di \nSette, di Matera  e del Fossalto,  torrentelli che corrono \ntutti a scirocco del capoluogo. \nVarie strade rotabili attraversano per questo lato la Val di \nChiana. Sul fianco della montagna di Cetona la strada \nprovinciale che da Chianciano e Sarteano conduce a S. \nCasciano de’Bagni e di là all’osteria della Novella sul \nfiume Paglia, dove imbocca nella grande strada romana; \nla via che staccasi dalla provinciale fra Sarteano e Cetona, \ndove poi si suddivide in due tronchi, uno dei quali va a \nChiusi e l’altro ai villaggi delle Piazze e del Palazzone \nsotto S. Casciano. \nLa qualità del suolo che cuopre la faccia di questa \ncontrada appartiene nella parte montuosa alla calcarea \nconcrezionata, ora spugnosa e friabile, talvolta solida e \nmacchiata di rosso, sovente interrotta da profondi ammassi di ghiaja incrostati essi stessi da un sugo spatoso \ncon avanzi di conchiglie, cui serve di base dal lato della \nmontagna un tufo giallastro di origine marina e dalla parte \ndella pianura un terreno moderno di trasporto resultato \nprecipuamente dalle colmate depositate sulla già palustre \npianura dalle torbe arenose dell’Astrone. \nNelle colline che fanno corona alla Terra di Cetona, e nel \npiano adjacente non soggetto alle alluvioni, trovansi i \nterreni più produttivi, là dove l’agricoltura si mostra forse \npiù avanzata che nei paesi limitrofi. \nLe viti e gli ulivi, i quali costituiscono i più ricchi prodotti \ndel paese, coltivansi con somma cura e maestria; i campi \ndi cereali sono avvicendati con le seminagioni del mais, \ndei legumi e delle piante filamentose. Agli sterili pascoli \nuniversali delle distrutte bandite comunali sottentrano \noliveti, vigneti e praterie artificiali. \nIl così detto Piano delle Cardete, è stato, nella storia \nidraulica della Val di Chiana australe, per lunga età il \npomo della discordia fra i matematici, fra i principi e fra \nle comunità limitrofe; e fu costà il primo teatro dei \nbonificamenti dei territorj di Cetona, di Chiusi e di Città \ndella Pieve, giovandosi delle torbe del torrente Astrone. \nLa più antica memoria intorno al regolamento delle sue \nacque la ritrovò il Padre Corsini in una convenzione \nstabilità sotto il dì 2 febbrajo 1440 fra la Comunità di \nCetona e quella di Città della Pieve. La quale convenzione \nfu rinnovata nel marzo 1564, mentre si fissavano i termini \nfra quei due territorj, e tracciavasi un altro cammino \nall’Astrone per un’alveo che percorse sino a che, nel \n1599, gli fu destinata una nuova direzione. \nE perché questa direzione fu dai Romani creduta nociva, \nil pontefice Clemente VIII fece costruire sull’alveo della \nChiana, sopra il mulino di Buterone, un argine sul confine \ndel Cetonese, chiamato tuttora l’argine  di Clemente, e \npiù, da poggio a poggio due argini che fiancheggiavano \nun ponte con cateratte, su cui leggevasi, innanzi che fosse \nostilmente distrutta (anno 1643), la seguente iscrizione: \n \n\nCLEMENS VIII P. M. S. P. Q. R. \nEXUNDANTIBUS AQUIS \n\nHIC FINEM LEGEMQUE POSUIT. \n \nTali ostacoli ridussero in breve stagione la pianura \norientale di Cetona un vero lago che cagionò fra i due \ngoverni aspre contese. Fu rimesso ben presto con nuovi \npatti l’Astrone nel Piano delle Cardete, con tener libere \ndue aperture nell’argine di Clemente, affinché le acque \ndel Chietano, e di altro influente per quei due emissarj \npotessero liberamente oltrepassare. \nIl terreno aggestivo che l’Astrone trascinò per il Piano \ndelle Cardete e della Biffa sino alla Chiana pontificia, era \ngiunto nell’anno 1628 e tale altezza, che fu per chiudere il \npassaggio dell’acqua della Chiana verso il Tevere, mentre \nsotterrò i termini di confinazione fra i territorj di Città \ndella Pieve, di Cetona e di Chiusi. I quali termini vennero \nrintracciati, rialzati e con nuove mappe fra le parti stabiliti \nper contratto rogato negli 11 settembre 1693. \nLa bella selva dei frati di S. Francesco, il bosco e \ndelizioso parco dei signori Terrosi a Belverde \ncostituiscono uno dei più belli ornamenti dei poggi a \ncavaliere di Cetona. \nLa qualità dei gelsi sparsi lungo le strade e attorno ai \ncampi indica, che l’educazione dei filugelli è apprezzata \ndai Cetonesi. Né vi è costà in generale famiglia che non \npossegga qualche pezzo di terra, e non ne abbia cura. \nFra le industrie manifatturiere, oltre quelle delle arti \nindispensabili agli usi domestici, contansi in Cetona buoni \nlavori in acciajo; quantunque nei tempi scorsi l’arte più \nspeciale fosse quella degli archibusieri, favorita dalla \nposizione del paese prossimo alle foreste della montagna \ncopiosa di animali da caccia. \nSi fa in Cetona nel secondo martedì di ogni mese un \nmercato, che prende il nome di fiera nel primo martedì di \nsettembre, e nel giorno 21 di novembre. Una buona fiera \nha luogo nel 17 dicembre al villaggio delle Piazze. \nLa Comunità mantiene nel capoluogo un maestro di \nscuola, un medico e un chirurgo, oltre un medico chirurgo \nnel villaggio delle Piazze. \nRisiede in Cetona un potestà dipendente pel criminale e \nper la polizia dal Vicario Regio di Chiusi. Ha la \ncancelleria comunitativa e l’ufizio di esazione del \nRegistro in Sarteano; l’ingegnere di Circondario e la \nconservazione delle Ipoteche in Montepulciano; la Ruota \nin Siena. \n \nQUADRO della popolazione della Comunità di CETONA \na tre epoche diverse \n \n- nome del luogo: Belverde, titolo della chiesa: S. Maria \n(Cura), diocesi cui appartiene: Chiusi, abitanti al 1640: n° \n1864 (con SS. Trinità e S. Giovanni Battista a Cetona alta \ne S. Angelo a Cetona bassa), abitanti al 1745: n° 1338 \n(con SS. Trinità e S. Giovanni Battista a Cetona alta e S. \nAngelo a Cetona Bassa), abitanti al 1833: n° 255 \n- nome del luogo: CETONA alta, titolo della chiesa: SS. \nTrinità e S. Giovanni Battista (Collegiata) con l’annesso \ndi S. Stefano, diocesi cui appartiene: Chiusi, abitanti al \n1640: n° 1864 (con S. Maria a Belverde e S. Angelo a \nCetona bassa), abitanti al 1745: n° 1338 (con S. Maria a \nBelverde e S. Angelo a Cetona bassa), abitanti al 1833: n° \n- nome del luogo: CETONA bassa, titolo della chiesa: S. \nAngelo (Prioria), diocesi cui appartiene: Chiusi, abitanti \nal 1640: n° 1864 (con S. Maria a Belverde e SS. Trinità e \nS. Giovanni Battista a Cetona alta), abitanti  al 1745: n° \n1338 (con S. Maria a Belverde e SS. Trinità e S. Giovanni \nBattista a Cetona alta), abitanti  al 1833: n° 1113 \n- nome del luogo: *Camporsevoli, titolo della chiesa: S. \nGiovanni Battista (Pieve), diocesi cui appartiene: Città \ndella Pieve, abitanti al 1640: n° -, abitanti  al 1745: n° \n262, abitanti al 1833: n° 356 \n- nome del luogo: *Piazze, titolo della chiesa: S. Lazzero \n(Prioria), diocesi cui appartiene: Città della Pieve, abitanti \nal 1640: n° -, abitanti  al 1745: n° 302, abitanti  al 1833: n° \n \n- totale abitanti  al 1640: n° 1864 \n- totale abitanti  al 1745: n° 1902 \n- totale abitanti  al 1833: n° 3332 \n \n*N.B. La popolazione di Camporsevoli e delle Piazze, \nall’anno 1640, mentre quei popoli erano vassalli, non è \nconosciuta ",
    "original_title": "CETONA",
    "byte_offset": 3041655
  },
  {
    "context": "",
    "title": "CETONA (MONTAGNA DI)",
    "body": "Porta da qualche secolo il \nnome di Montagna di Cetona una considerevole \nmontuosità che pareggia in elevazione con la catena \ndell’Appennino, quantunque spetti a un gruppo \nintermedio e quasi isolato fra le Valli dell’Orcia, della \nPaglia e delle Chiane. \nIl monte di Cetona si estende nella sua maggior lunghezza \ndalle Foci del Castelluccio presso le sorgenti dell’Astrone \n(4 miglia toscane a ostro di Montepulciano) sino alle falde \nmeridionali del poggio di S. Casciano, per una criniera \ntortuosa di circa 18 miglia toscane di lunghezza sopra una \nbase fiancheggiata dall’Orcia e dall’Astrone, della \nlarghezza di 8 in 9 miglia toscane. Riposano sul fianco \norientale di questa prominente giogana le Terre di \nSarteano e di Cetona, dal lato d’ostro la Terra di S. \nCasciano de’Bagni con una gran parte del suo territorio, \ndal lato di ponente il castello di Castiglion del Trinoro e il \nvillaggio di Spineta, mentre dal lato che guarda \nsettentrione esiste presso il giogo il Castelluccio Biforchi \ndella Comunità di Pienza. \nIl vertice più alto della montagna, quasi di forma conica, \ntrovasi a 1957 braccia sopra il livello del Mediterraneo, a \ncavaliere della Terra, da cui ha preso il nome. \nSulla cima, che pianeggia per uno spazio lungo circa 200 \npiedi e largo 60, restano tuttora le vestigie di un muro che \ncirconda gli avanzi di un altro edifizio intieramente \nrovinato, la cui pianta ci dà indizio che possa esservi stato \nun fortilizio, cui serviva di difesa la stessa sua situazione. \nIn mancanza di memorie sincrone e anche tradizionali \nrelative a quegli avanzi, rammenterò in tal proposito quel \ncastello di Monte Presi, o Pisi,  signoreggiato un tempo \ndai conti Manenti di Sarteano, in seguito ceduto ai \nCamaldolensi di S. Pietro in Campo, ritolto loro dai primi, \ne rivendicato dai secondi per sentenza del giudice \nZondadari, emanata nel 9 ottobre 1185. (ANNAL. \nCAMALD. T. IV). \nAl che gioverà aggiungere, che la badia a Spineta, posta \nsul fianco occidentale del monte di Cetona verso l’Orcia, \nfu denominata Badia di Monte Pisis o Prisis, nome che io \naltrove dubitai derivato da uno sprone del monte \nmedesimo di Cetona.  \nAlla quale ipotesi dava un qualche peso la dichiarazione \nfatta in S. Quirico il 29 maggio 1229 da uno che giurò \naver veduto i Montepulcianesi facere hostem ad Agellum, \nqui est inter MONTEPRESIM et Radicofanum. – Vedere \nAGELLO CHIUSINO, e BADIA a SPINETA. \nNon starò a dire che nella storia della città di Chiusi di \nJacopo Gori, all’anno 1276 rammentasi la badia e villa di \nSpineta propinqua alla montagna di Montepresi, \nnuovamente ricordata (ivi) all’anno 1349, tosto che la \nbadia Amiatina conservava pergamene, in due delle quali, \ndel 17 maggio 1304, e del 29 maggio 1316, si discorre di \nun podere di quei monaci situato nella contrada di \nMontepresi presso il confine del territorio di Radicofani. \n(ARCH. DIPL. FIOR.). \nFinalmente che la cima della montagna di Cetona portasse \nil nome di Monte Pisi o Prisi lo dichiara il diploma di \nLodovico il Bavaro ai conti di Marsciano. – Vedere \nCHIANCIANO e SARTEANO. \nSe si esamina questa montuosa contrada per il lato della \nstoria della natura, noi troviamo in essa rinnovata la \nfavola del Giano bifronte che guarda con una faccia la \nregione di Vulcano e con l’altra rimira l’antica sede di \nNettuno. Infatti l’ossatura del monte di Cetona vedesi \nquasi per ogni parte lacerata e aperta da vapori solfurei, \nda mofete di acido carbonico, da acque termali, che hanno \nincrostato con le loro deposizioni quasi per ogn’intorno la \nbase della montagna, emersa in mezzo a un cratere \ncoperto di spoglie marine; nel tempo che a poche miglia \ndiscosto si alzava a guisa di cono la lava basaltica sul \nmonte di Radicofani e la trachite sul Montamiata. \nAppartengono al monte di Cetona le acque minerali di \nChianciano, quelle di S. Casciano de’Bagni, le mofete di \nS. Albino, e tante altre acque minerali che scaturiscono \ndai fianchi cavernosi di questa montagna.",
    "original_title": "CETONA (MONTAGNA DI)",
    "byte_offset": 3060866
  },
  {
    "context": "in Lunigiana.",
    "title": "CEULA (PIEVE DI)",
    "body": "Una delle antiche pievi \ndella diocesi Lunese rammentata nelle bolle pontificie di \nEugenio III e Innocenzo III a quei vescovi. Di questa \nperduta pieve non si conosce l’ubicazione, né si citano, \nch’io sappia, memorie che la raffigurino: meno che, non \nvi si volesse riferire una di quelle 4 pievi (Urceola) dal \nmarchese Oberto, autore degli Estensi e di Malaspina, con \natto del 26 luglio 998 rogato in Carrara, rinunziata al \nvescovo Gottifredo. – Vedere CARRARA.",
    "original_title": "CEULA  (PIEVE  DI) in Lunigiana.",
    "byte_offset": 3064909
  },
  {
    "context": "in Val d’Evola.",
    "title": "CEULI",
    "body": "– Vedere CIGOLI.",
    "original_title": "CEULI",
    "byte_offset": 3065422
  },
  {
    "context": "in Val d’Era.",
    "title": "CEULI o COELI",
    "body": "– Vedere CEVOLI di LARI.",
    "original_title": "CEULI o COELI",
    "byte_offset": 3065470
  },
  {
    "context": "",
    "title": "CEVOLI nel Val d’Arno pisano",
    "body": "Villa signorile sulla ripa \ndestra dell’Arno, nella parrocchia di S. Giovanni alla \nVena, Comunità Giurisdizione e circa 2 miglia toscane a \nlibeccio di Vico Pisano, Diocesi e Comp artimento di Pisa. \nÈ situata nel gomito che fa l’Arno dirimpetto al borghetto \ne alla posta delle Fornacette, lungo la strada Regia \npistojese che da Pisa s’incammina nella Valle di Nievole. \nEbbe nome dalla nobile famiglia pisana Ceuli, cui \nappartenne.",
    "original_title": "CEVOLI nel Val d’Arno pisano",
    "byte_offset": 3065533
  },
  {
    "context": "già CEOLI (Castrum de Ceulis)",
    "title": "CEVOLI, in Val d’Era",
    "body": "Castello con pieve (SS. Pietro e Paolo) sul dorso di una \ncollina tufacea, nella Comunità Giurisdizione e 2 miglia \ntoscane a levante di Lari, Diocesi di Sanminiato, già di \nLucca, Compartimento di Pisa. \nScorre a levante della collina di Cevoli il fiume Cascina, a \nostro il borro di San Ruffino, mentre al suo ponente ha \norigine dai rivi Zannoncino e Lucagnano  il fosso \nZannone. \nDel castello e chiesa di Cevoli si trovano memorie sino al \nsecolo IX fra le carte dell’archivio arcivescovile di Lucca, \nai cui vescovi Cevoli un dì appartenne. Occupato \nostilmente dai Pisani con altri luoghi di Val d’Era, fu il \ncastello di Cevoli nel numero di quelli restituiti ai vescovi \nLucchesi alla pace del 1175. Coerenti a tal fatto sono i \nprivilegj concessi a quei gerarchi da Ottone IV (anno \n1209) e da Carlo IV (anno 1355) cui confermarono fra gli altri luoghi Castra et curtes de Ceoli cum suis adjacentis \net justitia. \nMa quando Carlo IV confermava Cevoli ai vescovi di \nLucca, già da gran tempo costà teneva assoluto dominio il \nComune di Pisa coi suoi magnati, per modo che la torre di \nCevoli posta nel luogo più eminente della collina, fino dal \nsecolo XIII era posseduta dai conti di Strido. Coi \nmateriali dell’abbattuto torrione, un individuo della \nfamiglia Ceuli edificò ivi presso una grandiosa chiesa che \nlasciò incompleta. \nLa parrocchia di Cevoli nel 1260 era la prima succursale \ndella pieve di S. Marco a Sovigliana. Fu restaurata nel \nsecolo XV, ingrandita di nuovo e divisa in tre navate nel \n1710, epoca della consacrazione fatta dal vescovo di \nSanminiato, dieci anni innanzi che fosse eretta in \nparrocchia plebana. \nNell’antico quadro dell’altar maggiore rappresentante la \nBeata Vergine con i SS. Pietro e Paolo, attualmente nel \ncoro, leggesi il nome dell’autore Andrea da Pisa , che lo \ndipinse nel 1490. Contemporanei di età sembrano alcuni \naffreschi superstiti nelle pareti della chiesa, e i vetri \ndipinti a un finestrone. \nNon ha altre parrocchie suffraganee oltre quella di S. \nLorenzo a S. Ruffino. L’oratorio, già pieve di S. Marco a \nSovigliana, ora villa del vescovo di Sanminiato, e la \ncappella del borghetto a Ripoli, fanno parte della cura di \nCevoli, il di cui distretto confina a levante con la \nparrocchia di Santo Pietro, a settentrione con quelle di \nPonsacco e di Perignano, a ponente con il popolo di Lari, \na ostro con S. Ruffino. \nLa parrocchia de’SS. Pietro e Paolo di Cevoli conta 1172 \nabitanti.",
    "original_title": "CEVOLI, già CEOLI (Castrum de Ceulis) in Val d’Era.",
    "byte_offset": 3066015
  },
  {
    "context": "(Clanis vel Clanes flumen) Fiume, ",
    "title": "CHIANA, CHIANE",
    "body": "poi torba e frigida palude, ora per maraviglia di arte e di \nnatura ridotta in gran parte a recipiente d’acque chiare in \nun Canale maestro che corre fra ubertosissime colmate, \nlongitudinale alla valle più centrale dell’Italia. \nQuesto fiume un dì navigabile, non però senz’arte, ma in \nvirtù di chiuse o sostegni, mentre tutto intiero dai contorni \ndi Arezzo dirigevasi attraverso del lago di Chiusi per \nunirsi dopo 50 miglia di cammino alla Paglia di là \nscendere nel Tevere; questo stesso fiume, a cui fu dato più \nd’una volta il titolo di padule, e che bipartito si chiamò \ncol nome plurale di Chiane, presenta un fenomeno \nsingolarissimo, quello cioè di avere invertito a poco a \npoco la maggior parte del suo corso per tributare le acque \nnon più a ostro verso il Tevere, ma scaricarle a \nsettentrione nell’Arno sotto la città di Arezzo. \nLa condizione pertanto della Chiana suddivisa in più rami \ne in più pendenze, o spagliante in varie lagune, divenne \nnei primi quattro secoli dopo il mille sempre peggiore e \nsempre più dannosa all’umana economia per cagione di \nmalaria; al segno che Dante parificò la Val di Chiana a \nuno spedale e a una sentina d’infezione, che Boccaccio \ndichiarò infame palude, mentre Fazio degli Uberti \navvertiva che \n \nQuivi son volti lividi e confusi \n   Perché l’aere e la Chiana li nimica, \n   Sicché gli fanno entropici e rinfusi. \n\n \nQuindi non è maraviglia, se a quei tempi passò in dettato, \ne il Pulci nel suo Morgante al canto XXIII stanza 41, usò \nil nome di Chiane per esprimere dei marazzi o ristagni \npalustri. \nLe Memorie Idraulico Storiche sopra la Val di Chiana di \nS. E. il cav. Vittorio Fossombroni, pubblicate nel 1789, \ncui fa bella appendice l’illustrazione di un documento del \nmedio evo, onde dedurre l’originario rapporto tra le acque \ndella Chiana, quelle del Tevere e dell’Arno, inserita nel \n1824 fra le Memorie della Società Italiana, hanno \napportato non solamente splendore e nozioni positive alla \nstoria idrografica di questa contrada, ma sino all’evidenza \nfu in essa dimostrato il vero rimedio ai mali della Chiana, \nmediante un metodo costante, un piano antiveggente di \noperazioni idrometriche, che produrre doveva nella \npianura percorsa dalla Chiana toscana una giacitura \nuniformemente acquapendente verso l’Arno, \ncoll’innalzare i bassi fondi senza nuocere allo scolo dei \nterreni vicini. \nQuale prodigioso e straordinario cangiamento siasi \noperato dopo l’anno 1551 fino al 1823 nella pianura della \nChiana per la quantità dei terreni emersi dall’onde, per il \ntotale risanamento di molte terre, per il facile e regolare \nscolo delle acque, lo dichiarano nella più luminosa \nevidenza le due opere testé rammentate, e le Carte \nIdrauliche sullo stato antico e moderno della Valle di \nChiana pubblicato nel 1823 dal cav. Alessandro Manetti. \nDalle quali risulta che, all’epoca della perizia fatta nel \n1551 da Antonio Ricasoli per ordine di Cosimo I, la bassa \npianura della Valle era da ogni lato ingombra dalle acque \npalustri della Chiana, in guisa che, detrazione fatta degli \nalvei dei torrenti fu calcolata di stajora 57140 quadrati. La \nqual superficie trovavasi nel’anno 1823 per la maggior \nparte bonificata, coltivata e sparsa di abitazioni. \nDonde ne consegue, che nel giro di 272 anni, furono \ncolmate miglia 36 e 3/4 di superficie quadrata di terreno \npaludoso e malsano. \nNon è conciliabile con un articolo di Dizionario la sinopsi \ndi tante dispute promosse, di tante guerre insorte, di tante \noperazioni contrarie ad uno stabile bonificamento, ad un \npiano idrometrico come quello dal 1789 in poi \nfelicemente proseguito sotto gli auspicj degli Augusti \nSovrani, Figlio e Nipote di quel Grande che lo fece la \nprima volta praticare. \nIl punto culminante, ossia di divisione delle acque della \nChiana fra l’Arno ed il Tevere, dopo le convenzioni \nstabilite nel 1780 fra i due Governi confinanti, fu fissato \nal Callone di là da Chiusi, denominato perciò Argine di \nseparazione . Esso è nel tempo stesso il termine di confine \ndello Stato Granducale con quello Pontificio, e la linea di \ndemarcazione fra i due diversi metodi di bonificare, per \nessiccazione e per alluvione; il primo dei quali è posto in \nuso nella Val di Chiana romana, il secondo nella toscana, \nove profittando delle alluvioni si è tanto elevato il terreno, \nche, dal Porto di Pilli, luogo di divisione fra le due \npendenze, nell’anno 1551, il declive ha progredito in \nguisa che il punto culminante delle acque della Chiana, \npreso alla soglia del Callone di Chiusi, trovasi braccia 20 \n18, 6 superiore al livello della foce del rio di Pilli, vale a \ndire 26 miglia toscane più a ostro di quel che era il pernio \nfra le due Chiane alla metà del secolo XVI. Ponti e altri edifizj esistiti o esistenti sulla Chiana \nToscana. – In grazia di tali colmate sono rimaste \nprofondamente sotterrate le torri di S. Mustiola a piè del \ncolle di Chiusi e le vestigie di quel ponte, di cui si fa \nmenzione nella bolla di Celestino III del 1191 al vescovo \ndi Chiusi; ponte che fu rammentato nella Cronaca di \nGiovanni Villani all’anno 1289, e cui sembra riferire un \natto del 1416, col quale Attendolo Custignola vendé la \ncittà di Chiusi ai Senesi. Nel quale istrumento è nominato \nPontem et Passum dictarum Clanarum, cum Palatio et \nFortilitio posito super dictis Clanis etc. \nÈ quello stesso ponte fuori della porta di S. Mustiola, cui \nriferiscono vari contratti dal 1441 al 1447 dell’Archivio \nComunit. di Chiusi sotto il vocabolo di Ponte S. Silvestro, \nproveniente da una chiesa esistita a piè della collina di \nChiusi. (PIZZETTI Antich. Toscane T. I c. 5). \nFinalmente è quel ponte medesimo, la massicciata di uno \ndei di cui archi fa ritrovata nel 1605 a piè della torre di \nBeccati questo, un braccio e soldi 8 sotto il livello della \nChiana. Lo che dimostra sempre più qual profondo \ninterramento era già accaduto costà dal secolo XV al \nXVII. (FERDINANDO MOROZZI Sullo stato antico e \nmoderno dell’Arno). \nUn ponte meno antico, ma più noto nella storia \nattraversava la Chiana davanti al castello di Valiano. \nVi era innanzi tutto un porto o navalestro, il di cui \nprovento nel secolo XIII era diviso fra i marchesi del \nMonte S. Maria, antichi dinasti di Valiano, il Comune di \nPerugia e quello di Montepulciano. \nIl primo ponte di Valiano fu costruito di legno dai Senesi, \nnel 1359, un anno dopo che un terrazzano del vicino \ncastello di Torrita trovò modo in una notte di far passare \nle Chiane all’esercito Senese sopra un ponte fatto di \nalberi, di tavole e di stipa attraverso a un Vado e passo \nlarghissimo . (DEI Cronic. Senes.). \nEra forse quel ponte stesso che i Perugini distrussero nel 3 \ndicembre 1383 per esservi passato un Boldrino da \nPanicale che predò nel vicino contado dei Perugini; i \nquali, due mesi dopo, con istrumento del 27 febbrajo 1383 \n(ab incarnatione) concessero ai Montepulcianensi libera \nfacoltà di poter lo stesso ponte rifabbricare. (P. \nODOARDO CORSINI Ragionamento sulla Val di \nChiana). \nSu questo ponte passa la strada Regia Lauretana, la quale \nda Siena e Asciano varcato il monte di Sinalunga \n(Asinalunga), scende in Val di Chiana e per il ponte di \nValiano, si dirige sulla strada Regia perugina a Camuscia. \nLa torre di Valiano sulla testata del ponte, se non era \npiuttosto la rocca superiore, fu investita e presa nel 1453 \ndai Senesi ai Fiorentini amici del Comune di \nMontepulciano: per cui pochi giorni dopo l’oste fiorentina \ncorse da Fojano al Vado in buon numero per riacquistarla. \n(BUONINSEGNI Istor. Fior.). \nOpera più grandiosa e più interessante è quella del \nCallone di Valiano, progettata nel 1718 e compita nel \n1723. \nÈ una chiusa di solidissimo muro, la quale attraversa il \nletto del Canal maestro in vicinanza di Valiano, cui fanno \nala due argini laterali da collina a collina per lo spazio di \ncirca miglia toscane 3 e 1/2 ad oggetto di trattenere le \nacque della valle superiore, le quali potrebbero talvolta \ncorrere a basso con troppo impeto, caricare \nsoverchiamente il Canale, impedire gli scoli della valle \npiù bassa, ed essere occasione ai trabocchi. Fu perciò il \nCallone munito di due cateratte che vengono alzate o \nabbassate a misura del bisogno. Oltre al detto scopo il \nCallone di Valiano fa l’ufizio di sostegno, mercé cui \npossono passare le barche nei laghi di Montepulciano e di \nChiusi, e viceversa scendere di là nel canale inferiore, cui \nfu aggiunto un regolatore laterale per mantenere in estate \nil Canale maestro sufficientemente profondo per la \nnavigazione o all’uso dei mulini, alimentandolo con le \nacque dei due laghi preaccennati. \nDal Callone fino presso ai Ponti di Arezzo scorre il canale \ndella Chiana, alcune volte incassato nelle alluvioni dai \nsuoi influenti formate, mentre in altri casi (e questi sono \npiù frequenti) esso è contenuto fra due argini costruiti a \nqualche distanza dalle sue sponde. \nContinuando la corrente della Chiana, trovasi presso la \nconfluenza del torrente Mussarone il ponte del \nCherubino, il quale mette in comunicazione l’Imperiale e \nRegia fattoria delle Chianacce con quella dell'Abbadia. \nSull’altro ponte che è tre miglia toscane discosto da \nquello di Valiano, passa la via provinciale da Fojano a \nCortona. Esso porta il nome di Ponti di Cortona per \nrichiamare alla memoria gli antichi ponti di tavole che \nesistevano nel seno palustre di questa sezione attualmente \ncolmata, dove un solo ponte fu rifatto di materiale nel \n1788. Nella quale circostanza, mentre si scavavano le sue \nfondamenta, furono trovate alla profondità di 8 braccia \nsotto l'attuale pianura le teste superiori di altrettanti \npilastri di legno manifestamente destinati a reggere il \ntavolato di un ponte, che ognuno si accorge a quale \nremota epoca doveva appartenere. \nDue altri ponti di legno moderni si trovano più abbasso; \nuno dei quali fra la collina di Brolio e quella del Pozzo \nmette a contatto l’Imperiale e Regia fattoria di \nMontecchio con quella di Fojano; l'altro fra Fonte a \nRonco e Frassineto, due altre tenute della Corona. Tre \nbuone miglia toscane più sotto s'incontra l'antico ponte \ndella pieve al Toppo sulla strada. Regia fra Arezzo e \nSiena, chiamata sino dal secolo XIII Strada dei Ponti di \nArezzo, perché costà erano molti ponticini che si dissero \npoi i ponti murati, ed ora è un solo rifatto nel 1769 di un \nunico arco, sotto il quale passa la Chiana. Proseguendo \nverso Arezzo si veggono gli avanzi del ponte alla Nave \nrotto trenta anni sono sulla strada Traversa aretina o del \nBastardo. Un miglio appresso havvi il ponte a Chiani, \nsotto cui esiste la Chiusa dei Monaci  situata all'estremità \ndel Canal maestro della Chiana. \nFu appellata Chiusa dei Monaci , da un mulino di antica \nproprietà dei soppressi Benedettini di S. Flora e Lucilla, i \nquali sino dal secolo IX avevano sul vicino poggio \nomonimo una clausura innanzi che traslocassero la loro \nresidenza nella Badia di Arezzo. – Vedere BADIA di \nTORRITA. \nLa pescaja dei Monaci è costruita sopra gli strati di \nmacigno che attraversano l’alveo della Chiana, e che \ncostituiscono l’ossatura della collina di S. Fiora a Torrita, \nla quale per un avvallamento o profonda foce si \ncongiunge al poggio di Chiani , o di Capo di Monte, \nmentre si accosta per l'altro lato al monte di Lignano, che \nforma uno dei bracci dell’Appennino situato alle spalle di \nArezzo. Può dirsi questa foce la chiave fra il Val d'Arno e la Val \ndi Chiana, dopo che la cateratta naturale dell’Imbuto, \nossia dello Stretto di Rondine, cessò di essere barriera fra \nil Val d'Arno aretino, e quello detto di sopra a Firenze \nossia Val d'Arno superiore, mentre nei tempi inaccessibili \na noi, per questa via sembra si facesse strada un ramo che \nstaccare dovevasi dall’Arno alla brusca voltata davanti \nArezzo, ramo che un chiarissimo scrittore del nostro \nsecolo giustamente chiamò Tiberino. (FOSSOMBRONI \nIllustrazione di una mappa del medio evo) – Vedere Arno \nfiume e AREZZO, Comunita. \nLa Pescaja de’Monaci tante volte dalle acque rovinata e \ndall’arte a diversi livelli rialzata, eccitò contro di sé per \nlunga serie di anni, dirò anzi per intieri secoli, il furore dei \nprogetti motivati dall'urgenza di tenere equilibrata la \nChiana. \nDella caduta di detta Pescaja sino al ponte di Buriano \nsull'Arno, l’alveo della Chiana è profondamente \nincassato, siccome lo sono i letti dei torrenti e fossi minori \nche in quel bacino influiscono. Che però un tal \nincassamento si vada tuttora operando, lo spiega la caduta \ndel vecchio ponte di Pratantico seguita nel secolo decorso, \ndopo che i suoi piloni furono scalzati dalle acque della \nChiana, come fu scalzato e quindi abbattuto altro ponte \nsul torrente Maspino tributario del Castro  sotto Arezzo. \nFinalmente ce lo dimostra una pescaja che rovinò a piè \ndella Chiusa dei Monaci, stata fondata ai tempi di Cosimo \nI dai Domenicani di Arezzo in un punto più elevato \ndell’attuale pescaja dell'Alioti, che fu molto tempo dopo a \nquella sostituta. \nL’Asrone, il Parce, il Salarco, il Salcheto, il Foenna e \nl’Esse di Fojano sono i torrenti maggiori che scendono \nnella Chiana dal lato occidentale. Minori di numero e più \nscarsi di acqua sono quelli che vi fluiscono dall'opposto \nlato, una gran parte dei quali, come l'Esse di Cortona, il \nCelone e il Vingone di Montecchio, ed altri fossi e rii \nvanno a perdersi in un altro canale detto il Canale di \nMontecchio, che riceve le acque chiare della insenatura \ndella valle fra Castiglion Fiorentino e Cortona, per poi \ngettarsi nel Canal Maestro al porto di Cesa, dove fu \nrecentemente protratto dall’antico suo sbocco ch'era al \nporto di Brolio. \nL'andamento di quasi tutti i torrenti sopra nominati era nel \nsenso dell’antecedente inclinazione della Valle, cioè da \nmaestro a scirocco o da grecale a libeccio secondo il \nfianco da cui fluivano. Ad alcuni di essi l'arte tracciò un \nnuovo cammino dirigendoli nel senso della pendenza \nattuale della Chiana, verso la quale s'incamminano essi \ninnalveati in mezzo alle ricchissime alluvioni da loro \noperate, nella porzione centrale della pianura, che la \nmappa del 1551 indicava come la più bassa di tutta la Val \ndi Chiana. \nLe quali colmate, mentre mostrano prossima al suo \ntermine l'operazione del bonificamento della Val di \nChiana, fanno altresì conoscere che si avvicina il tempo di \nprovvedere al recapito degl'influenti medesimi, senza di \nche la pianura anderebbe ben tosto a ricadere nell'antica \nsua infelice condizione. (AL. MANETTI Opera cit.) –  \nVedere VALLE della CHIANA.",
    "original_title": "CHIANA, CHIANE",
    "byte_offset": 3068564
  },
  {
    "context": "in Val di Chiana.",
    "title": "CHIANACCE",
    "body": "Una delle Regie fattorie \nlungo la ripa destra del Canal maestro della Chiana sorta \nin uno di quei seni palustri del territorio Cortonese, dei \nquali si fa menzione nella perizia idraulica di questa \ncontrada fatta da Antonio Ricasoli, nell'anno 1551. – \nVedere CHIANA fiume. \nLa villa delle Chianacce fu edificata nel 1760 insieme con \nl'annesso oratorio, dipendente dalla parrocchia della badia \ndi S. Maria a Farneta, piviere di Montecchio Sernini, \nDiocesi, Comunità e circa miglia toscane 8 a libeccio di \nCortona, Compartimento di Arezzo. \nPassa in mezzo a questa fattoria il rio Chianacce; la \nfiancheggia verso settentrione il rio di Paterno, e dal lato \ndi ostro quello del Mussarone; dai quali influenti il piano \ndelle Chianacce è stato nella massima parte bonificato e \nrestituito alla coltivazione. – Vedere CORTONA.",
    "original_title": "CHIANACCE",
    "byte_offset": 3083301
  },
  {
    "context": "in Val d’Orcia.",
    "title": "CHIANCIANELLO",
    "body": "– Vedere CHIARANTANA.",
    "original_title": "CHIANCIANELLO",
    "byte_offset": 3084172
  },
  {
    "context": "(Clanciaum) in Val di Chiana.",
    "title": "CHIANCIANO",
    "body": "Terra \nmurata capoluogo di Potesteria e di Comunità con insigne \ncollegiata (S. Giovanni Battista) nel Vicariato, Diocesi e 8 \nmiglia toscane a maestrale di Chiusi, Compartimento di \nArezzo. \nÈ situata sopra una quasi isolata collina alla base australe \ndel Monte della Maddalena , fra quelli di Tutona e di \nCetona; fiancheggiata a ostro e settentrione da due fossi \nche si vuotano nel torrente Parce, sulla strada provinciale \nche da Montepulciano per Chianciano guida a Chiusi, a \nSarteano e Cetona; nel grado 29° 29’ 4” di longitudine e \n43° 3’ 8” di latitudine a un’elevatezza di 796 braccia \npresa dalla sommità del campanile della collegiata, circa 4 \nmiglia toscane a scirocco di Montepulciano; 11 da Cetona \nnella stessa direzione; 12 miglia toscane a levante di \nPienza; 34 a ostro di Arezzo, e 45 a scirocco di Siena. \nÈ di forma bislunga ripiena di abitazioni, il cui recinto ha \ntre porte con altrettante strade principali che portano il \nnome di strada di sopra , dov’è il castello, strada di mezzo  \ne via del poggiolo, detta comunemente il borgo. \nNon ripeterò le congetture di chi derivava il nome di \nChianciano dal Cis Clanas, la quale etimologia potrebbe \ncon egual misura di probabilità applicarsi da chi dicesse, \nche Cetona fosse quasi un Cis Tuniam, perché trovasi \nsituata di qui dalla Paglia (che Tunia, o Tinia chiamossi) \ncome Chianciano è di qua dalle Chiane. \nChi volesse per tanto indagare dell'origine e antichità di \nChianciano, o farebbe opera perduta, o anderebbe contro a \nscogli pericolosissimi a urtare. Nell'intenzione di evitare \nnoi quelle e questi ci atterremo alle pochissime memorie \nche di Chianciano ci restano, oltre i varj monumenti di \narte dell'epoca etrusca e romana scavati nelle campagne \nChiancianesi e sfuggiti alla distruzione. \nA una certa rocca di Scanciano compresa nel contado e \ndiocesi di Chiusi, che Lanfranco vescovo di detta città e \nl'abate di S. Pietro in Campo ai monaci del Monte Amiata \ncontrastavano, allude un placito del 7 giugno 1072 \nemanato dalla contessa Beatrice marchesa di Toscana \npresente la Contessa Matilde sua figlia, il vescovo \nsuddetto, quello di Siena, Ranieri e Bernardo conti di \nChiusi e varj altri magnati. (MURAT. Ant. M. Aevi) Più chiaramente specificato si legge il nome di \nChianciano  in una istanza fatta in Sarteano li 27 gennajo \n1171, relativa all’oblazione che fece di se stesso un tale di \nPratale a favore della badia di S. Pietro in Campo. Alla \nquale badia egli donò quanto possedeva nel vescovato di \nChiusi e specialmente in Chianciano  e sua corte, in \nSellena  e sua dipendenza. (ANNAL. CAMALD. - GIUS.  \nBALDASSARRI Sulle Acque minerali di Chianciano) \nGià si disse all'articolo BAGNI di SELLENA, che questo \nnome al principio del secolo XIV era comune con quello \ndelle famose Terme di Chianciano. Che poi, costà sul \nconfine del territorio di Moutepulciano, esistesse nel 1176 \nuna chiesa (S. Michele di Sellena) di padronato della \nbadia di S. Pietro a Petrojo con un castellare omonimo a \npoca distanza dalle sorgenti del Bagno, chiaramente \nrisulta da varj istrumenti del 1276, 1278, 1281 e 1308, \nrintracciati dall’erudito Chiancianese Luigi Antonio \nPaolozzi e pubblicati dal Baldassarri nell'opera \nsopraindicata: istrumenti che ci danno a conoscere \nqualmente il territorio di Montcpulciano si estendeva a \nquella età e abbracciava una porzione del Poggio di \nSellena, posto fra il Monte di Cetona e quello di Totona. \nMa ciò che più importa alla storia di questa contrada è, \nche quei documenti medesimi danno ragione di credere \nche Chianciano a quell'epoca si reggeva a comune sotto \nl’accomandigia degli Orvietani. Nè io ho potuto \nrintracciare alcun documento che dimostri positivamente \nChianciano dipendente dai conti della famiglia Manenti di \nSarteano, o da altri baroni del territorio Chiusino. \nCiò è coerente alla lunga permanenza tenuta in \nChianciano dai vescovi di Chiusi, che fecero di questa \nchiesa una concattedrale e la sua canonica ridussero in \nEpiscopio. Lo dichiara un diploma di Lodovico il Bavaro \nnel 15 aprile 1328 concesso ai conti di Marsciano dei \nManenti consorti, nel quale, non solo si esclude il distretto \ndi Chianciano dal dominio dei conti di Sarteano, ma ivi \nsono indicati i territorj delle Comunità limitrofe alla \ncontea Sarteanese con queste precise parole: videlicet a \nprima parte districtum civitatis Clusii, et castri Sertoni \n(Cetona); a secunda districtum castri Clanciani ejusdem \nClusinae Diocesis; a tertia districtum castri Castiglionis \nLatronorum et castri Radicofani; a quarta districtum \ncastri Mojonae et cimam sive summitatem Montis Pisis \nClusinae dioecesis. (UGHELLI, Dei conti di Marsciano) \nUna prova finalmente, che il paese di Chianciano si \ngovernasse indipendentemente dagl’altri, è quella di un \ntrattato di lega concluso in Pisa nel 1390 da Giovanni \nGaleazzo Visconti Duca di Milano con varii potentati, \nRepubbliche e Comunità, fra le quali ultime si trova \ncompresa quella di Chianciano; e lo conferma una \ncapitolazione di amicizia che questo paese fece nel 1454 \ncon il Comune di Montepulciano. \nCiò non ostante, il Kaleffo vecchio dell’Archivio \nDiplomatico di Siena, all'anno 1230, riporta un \nobbligazione di due figli di Tancredi conti di Sarteano \n(Bolgarello, e Rimbotto) con la quale promettono di \nconsegnare al potestà di Siena il loro castello di \nChianciano e di far guerra ai Montepulcianesi e \nagl’Orvietani ad ogni richiesta della Republlica senese. \nAnche il Kaleffo nero dello stesso Archivio, all'anno \n1302, conserva un atto di renunzia a tutte le ragioni che \npotesse pretendere per diritto ereditario sopra la terra e \ngl’uomini di Chianciano il nobile Ugolino di Buonconte \ndei Monaldeschi di Orvieto. \nSi cita inoltre una sentenza pronunziata nel 1235 dal \nlegato pontificio Jacopo vescovo di Palestina fra gli \nOrvietani e i Senesi, affinché questi restituissero ogni \nconquista fatta sopra il castello di Chianciano. La quale \nsentenza, se mai ebbe effetto, esso fu di corta durata, \nperché nell'anno 1245 gli Orvietani trovavansi all’assedio \ndi Chianciano occupato in quel tempo dai Senesi. Al \nquale dominio i Chiancianesi formalmente si sottomisero \nper contratto stipulato nel 16 gennajo del 1346, nel quale \nfra le condizioni e patti vi erano i seguenti: di avere un \npotestà e un ufiziale notaro da eleggersi dagli uomini di \nChianciano fra i cittadini di Siena; di offrire un palio di \nseta per la festa di S. Maria d'agosto del valore di 20 \nfiorini d'oro con tre ceri di libbra; di dovere somministrare \ne mantenere 30 pedoni ben armati quando il Comune di \nSiena fosse per fare esercito; di tener per amici gli amici, \ne per nemici i nemici della Signoria di Siena; di potere \nappellare nelle sentenze date dal potestà a tre sindaci eletti \ndal consiglio comunitativo di Chianciano; e qualora non \nconsentisse al giudizio una delle parti, di rimettere la \ndecisione al parere di un giurisperito eletto dal magistrato; \ndi non doversi imporre finalmente nuove gabelle o dazj \nnel distretto di Chianciano, ec. \nDopo quell'epoca il popolo di Chianciano seguitò la sorte \ndella Repubblica di Siena sino all'anno 1556, quando il \nsuo distretto entrò a far parte del Granducato. \nNel 1577 furono ritrovati e stabiliti i confini fra il \nterritorio di Chianciano e quello di Montepulciano. \nLo statuto di Chianciano più antico rimonta al secolo \nXIII. Uno più moderno fu scritto in bellissimi caratteri dal \npadre Cherubino Ghirardacci frate Agostiniano, che \nasserisce ciò nella sua istoria di Bologna all’anno 1543, in \noccasione di raccontare un caso di asfissia occorso nel 13 \nsettembre dello stesso anno a un Chiancianese, mentre \nacconciava il vino nuovo nella sua cantina. \nLa collegiata di Chianciano ha otto canonici, fra i quali tre \ndignità (l'arciprete, l’arcidiacono e il decano) con diversi \nbeneficiati. La sua chiesa fu restaurata, nel 1809, a  \ndisegno di Luigi Vegni allievo e figlio adottivo di \nLeonardo de’Vegni Chiancianese architetto, letterato e \ninventore della plastica dei tartari prodotti dalle acque \ntermali di S. Filippo. \nAll’occasione della restaurazione di questo tempio, \nrisarcito la prima volta nel 1229, si riscontrò dai suoi \nantichi fondamenti, che la primitiva fabbrica era di figura \nesagona, forma consueta dei primitivi battisteri, piuttosto \nche attribuirla, come altri opinarono, agli avanzi di un \ntempio pagano, supponendo che esso alla divinità di \nGiano fosse stato dedicato. \nNel suo vestibolo, dove trovansi riunite varie iscrizioni \netrusche e romane, avvi pur anche un’arca antica di \ntravertino, in cui furono riposte le ceneri del beato Paolo \nSalimbeni di Chianciano. Nel suo coperchio leggesi \nun'iscrizione bilingue (etrusco-romana) illustrata \ndall'erudito Chiancianese dott. Desiderio Maggi, autore di \nun bel Saggio dei monumenti Etruschi e Romani trovati a \nChianciano . \nOltre la collegiata, varie chiese minori conta Chianciano \ndentro le sue mura, ma tutte sono di gran lunga superate \nin bellezza dalla vaghissima chiesa della Madonna della Rosa fuori della porta che guida a Sarteano. È opera \ndisegnata da un Lanci Urbinate oriundo e allievo della \nscuola Senese. \nPer quello che spetta agli stabilimenti pubblici, \nChianciano conta un moderno teatrino di vaga struttura, \nun conservatorio di Clarisse, in cui si educano a convitto \nle fanciulle, e si ammaestrano gratuitamente quelle \nbisognose del paese; una pia congregazione che porta il \nnome dei suoi fondatori (Scuderi e Cherubini), e provvede \ndi doti le oneste ragazze, di vitto e di medicinali i poveri \nmalati. \nFinalmente una deputazione sorveglia a tuttociò che ha \nrapporto all'accreditatissimo stabilimento delle acque \ntermali, le quali sgorgano due scarse miglia toscane \ndistanti da Chianciano. \nIn questa Terra ebbero i natali un Giuseppe Cignozzi \nmedico della corte Medicea e illustratore di un trattato \nd'Ippocrate; un Luigi Paolozzi erudito antiquario, e un \nLeonardo de’Vegni scrittore e architetto, conosciutissimo \nper la plastica dei tartari poc'anzi rammentata. \nComunità di Chianciano. – Il territorio di questa Cominità \noccupa una superficie di 10757 quadrati, 286 dei quali \nsono presi da corsi d'acqua e da strade. Vi è una \npopolazione di 2166 abitanti equivalenti a 166 individui \nper ogni miglio quadrato di suolo imponibile. \nHa la sua maggior larghezza da settentrione a scirocco più \nche raddoppiata nella sua lunghezza, che è da ponente a \nlevante. Confina con 4 Comu nità; a ostro con quella di \nSarteano, a partire dalla sommità del monte che divide la \nValle di Chiana da quella dell’Orcia, principiando dallo \nsbocco del rio Chiarantana nel fosso del Giuncheto, il \nquale ultimo per breve tragitto percorre nella direzione di \nlibeccio e poi lascia a sinistra, per rimontare il borro della \nFornace o dei Prati, col quale va nel crine della montagna \nal varco delle Foci, dove volta faccia da ponente a \nscirocco per entrare mediante il fosso di Valle buja, ossia \ndell'Astroncello, nel torrente Astrone, la di cui impetuosa \ndiscesa seconda da ponente a levante sino a che lo cavalca \nal bivio della strada provinciale che da Chianciano guida \nper Sarteano e per Chiusi. Costà voltando faccia a \nscirocco sottentra la Comunità di Chiusi, con la quale \nconfina, innanzi tutto mediante il rio della Volpe, quindi \nper il torrente Monaco si dirige verso maestro per la via \nRegia Longitudinale della Chiana al mulino del torrente \nParce. Costà subentra la Comunità di Montepulciano, con \nla quale fronteggia, da primo lungo la strada comunitativa \nche scende in Chiana rasente il torrente Parce, poi per \ntermini artificiali attraversando la via di Cervognano, indi \nquella prov. che viene da Montepulciano, per salire di là il \nmonte della Maddalena a occidente della vallecola delle \nTerme Chiancianesi. Sopra queste trova il vertice della \ngiogana che divide l’Orcia dalla Chiana; sino a che \ntrapassando il varco delle Foci ritorna sul fosso della \nFornace, col quale scende in quello del Giuncheto al \npunto in cui lasciò la Comunità di Sarteano. \nDa cotesto lato sul confine delle tre Comunità \n(Chianciano, Sarteano e Montepulciano) esiste la tenuta di \nChiarantana, già rocca dei Salimbeni, la quale sebbene \ncompresa in gran parte nella parrocchia del Castelluccio \ndella Comunità di Pienza e in quella di Castiglioncello del \nTrinoro della Comunità di Sarteano, appartiene per \nl'economico alla Comunità di Chianciano. \n\nPiccoli torrenti passano per questa Comunità, eccettuando \nil Parce che per corto spazio la lambisce dal lato orientale \ne l’Astrone che la costeggia verso ostro per più lungo \ntragitto. \nIn mezzo a questi due corre per il territorio di Chianciano \nil torrente Ribussolaje , il quale ha la sua origine presso le \nacque termali di Chianciano. \nGiuseppe Baldassarri nella sua dotta Relazione di queste \nacque minerali, pubblicata in Siena sino dal 1756, \nsomministrò alla scienza osservazioni nuove ed \nimportantissime sulla qualità delle rocce e struttura \ngeognostica di questa contrada; e le indagini posteriori \ninstituite da valenti naturalisti, fra i quali i prof. Giorgio \nSanti, Giuseppe Giulj e Antonio Targioni-Tozzetti, hanno \nsempre più avvalorato quelle segnalate dal Baldassarri, \nche io chiamerei il secondo campione fra i geologi toscani \ndel secolo XVIII. \nIl suolo della collina, sulla quale risiede Chianciano, come \npure il terreno delle adiacenti campagne, consiste in un \nprofondo banco di ghiaja e di rena disposto a foggia di \nstrati paralleli all'orizzonte; strati che talvolta alternano \ncon altre stratificazioni tufacee contenenti testacei marini, \ne che tal altra fiata sono da un sugo spatoso cotanto \nsolidamente conglutinati da resultarne una specie di \npoudinga  suscettibile di essere adoprata per pietra da \nmacine. \nScendendo dalla collina verso la Chiana e il lago di \nMontepulciano, comincia a mancare a poco a poco la \nghiaja succedendo un grés arenario, sul quale si adagia un \nsuolo cretoso coperto da recenti alluvioni. Dalla parte dei \npoggi sopra a Chianciano la ghiaja continua a trovarsi \nsino alla collina di S. Elena, dove comparisce l'ossatura \ndel monte composta di calcareo compatto cavernoso con \nlarghi spacchi ripieni di filoni di spato. Il quale, non di \nrado prende l'aspetto di marmo, com'è il nero venato di \nbianco sull’Astrone, o di fondo presso che totalmente \ncandido, come quello della Maddalena . Comecché siffatta \nqualità di pietra più spesso apparisca sotto forma \nconcrezionata di travertino, e quasi a contatto del solfato \ncalcareo compatto (gesso), copiosissimo massimamente \nlungo il torrente Astrone. \nNel lembo estremo fra le colline tufaceo-ghiarose e i \nsuperiori poggi calcareo-gessosi trovansi le sorgenti \nminerali, delle quali tutte eseguì diligentissima analisi nel \n1823 il ch. prof. Antonio Targioni Tozzetti. Avendo già \nall'articolo BAGNI DI SELLENA, o di CHIANCIANO, \nriportati i resultamenti, non tornerò a farne qui altra \nripetizione.  \nNon dirò delle cristallizzazioni di manganese, di ferro \ncubico e di quarzo dodecaedro, le ultime delle quali si \ntrovano per la maggior parte tinte di nero, alcune colorite \ndi rosso, più di rado candide e limpide nelle vicinanze \ndella sorgente dell'Acqua Santa e in altre località, il più \nspesso isolate, qualche volta racchiuse in mezzo alle \ngessaje, se non per avvertire della recente origine di tali \ncristalli di monte, volgarmente appellati Pietre cancanute, \nle quali si formano in seno alle rocce di natura calcarea. \nLa parte montuosa del territorio dall’autore della statistica \nagraria della Val di Chiana fu valutata circa miglia 6 \nquadrate delle quali trovò un solo quinto ridotto a cultura, \nil restante nudo o boschi di alto e basso fusto e selve di \ncastagni. All’opposto del terreno di collina di un'egual estensione, di cui segnalò cinque sesti ridotti a cultura e \nun sesto a bosco. In tutto il territorio di Chianciano \nl'autore stesso nel 1828 contava 50,000 piante di olivi, \n740,000 viti e 200 gelsi, 6000 stajate di terreno a sementa \ndi cereali, 1500 a granturco, 2500 per seminarvi le canape \ne il lino, 500 per i legumi. \nLa bonificazione della pianura, dovuta ai lavori di \ncolmate e ad altre opere idrauliche con regolare sistema \nproseguite alla nostra età, ha migliorato assai la salubrità \ndell'aria di Chianciano e quella dei suoi contorni nella \nstagione dei bagni; talchè i concorrenti alle terme \nChiancianesi non hanno di che temere per questo \nrapporto; siccome si aumentano i comodi della vita dentro \nla Terra, per non lasciare alcunchè da desiderare in \naggiunta alla discretezza e urbanità degli abitanti. \nQuasi tutta la popolazione trovasi raccolta nel capoluogo, \ndove la Comunità mantiene un medico, un chirurgo e un \nmaestro di scuola. \nSi fanno in Chianciano i mercati nell'ultimo mercoledì di \nciascun mese. Erano essi settimanali ai tempi della \nRepubblica Senese. \nRisiede in Chianciano un Potestà, che ha la giurisdizione \ncivile solamente sulla Comunità di questo nome, \ndipendente per gli atti di polizia e per le cause criminali \ndal Vicario Regio di Chiusi. La sua cancelleria \ncomunitativa, e l’ufizio di esazione del Registro sono in \nSarteano; l’ingegnere di Circondario e la conservazione \ndelle Ipoteche in Montepulciano; la Ruota in Siena. \n \nPOPOLAZIONE della Comunità di CHIANCIANO a tre \nepoche diverse \n \n- nome del luogo: CHIANCIANO, titolo della chiesa: S. \nGiovanni Battista (Collegiata), abitanti  nel 1640: n° 1839, \nabitanti al 1745: n° 1217, abitanti  al 1833: n° 2036 \n \n-Frazioni della popolazione di Chiarantana dipendente \nda parrocchie fuori della Comunità di Chianciano \n \ntotale abitanti  nel 1833: n° 130 \n \n- TOTALE abitanti  nel 1833: n° 2166",
    "original_title": "CHIANCIANO",
    "byte_offset": 1056916
  },
  {
    "context": "(Clanum, e ad Clanas) nel Val d'Arno aretino.",
    "title": "CHIANI, o CHIANNI",
    "body": "Villaggio con parrocchia (S. Cristina) già \nnel piviere di S. Martino a Galognano, attualmente in \nquello di Battifolle, Comunità Giurisdizione Diocesi e \nCompartimento di Arezzo, da cui è 3 miglia toscane a \nponente. \nEbbe nome di Chiani dal fiume, le di cui prime fonti \nscaturivano sul fianco orientale dei poggi di Val d'Ambra \nfra Chiani e Castel Pugliese, e per la Goletta di Chiani si \ndirigevano verso i ponti di Arezzo, innanzi che la Chiana \ninvertisse il suo corso. – Vedere CHIANA fiume. \nChe questo luogo pendesse il titolo dalla Chiana lo \nindicano i seguenti documenti. \nUn breve del pontefice Gregorio VIII, dell’anno 1187, \nripetuto nel 1194 dal pontefice Celestino III, coi quali si \nconferma agli abati di Agnano in Val d'Ambra la chiesa di \nS. Cristina de Clano stata donata verso il 1180 da Eliotto \nvescovo di Arezzo alla badia predetta. \n\nGli abati di Agnano continuarono per più secoli a \nnominare il parroco di S. Cristina a Chiani; ed è in una \ninvestitura del 14 settembre 1320 dove si specifica la \nchiesa di S. Cristina situata ad Clanas, plebatu S. Martini \nde Galognano. \nS. Cristina di Chiani conta 359 abitanti.",
    "original_title": "CHIANI, o CHIANNI",
    "byte_offset": 3102138
  },
  {
    "context": "ossia di RIVALTO (Castrum Clani) in Val d'Era.",
    "title": "CHIANNI delle COLLINE PISANE",
    "body": "Castello smantellato, \ncapoluogo di Potesteria e di Comunità con pieve (S. \nDonato e S. Giovanni Batista) nella Diocesi di Volterra, \nCompartimento di Pisa. \nRisiede sopra un poggio scosceso, nel cui fianco orientale \nprende origine il fiume Cascina, mentre a ostro nasce il \ntorrente Sterza dell'Era, a 500 braccia sopra il livello del \nMediterraneo, nel grado 28° 18’ 2” di longitudine e 43° \n29’ 5” di latitudine circa 14 miglia toscane a settentrione \ndi Pontedera, 18 a ponente-maestrale di Volterra, e a 27 \nmiglia toscane a scirocco di Pisa. \nSi trova appellato Clanum in diverse carte del medio evo; \nnè vi è da arguire sulla significazione di questo nome \nalcuna etimologia che possa accettarsi con qualche \nfiducia. Avvegnachè, se vi fu qualcuno che derivava tal \nvoce da greca origine, quasi che si volesse denotare una \nchina o pendio, altri supponeva Chianni sincope di \nGiovanni, tanto più che al santo Precursore fu dedicata la \nprimitiva pieve di Chianni. Alle quali congetture potrebbe \naggiungersi quella di far derivare il Clanis, Clanum, \nClancianum, o altri nomi consimili dal verbo clango, \ncome luoghi coperti di foreste favorevoli alle gran caccie \nclamorose. – Vedere CHIANTI. \nChianni di Rivalto appartenne sempre nello spirituale ai \nvescovi di Volterra, mentre per il temporale, dal secolo \nXII in poi, tanto Chianni che Rivalto trovasi \ncostantemente nel contado Pisano. \nInfatti nei privilegi imperiali da Arrigo VI, da Ottone IV, \nda Federigo II e da Carlo IV concessi alla Repubblica di \nPisa trattasi di questo Chianni delle colline pisane, diverso \nda altro Chianni in Val d'Elsa compreso pur esso nella \ndiocesi Volterrana. – Vedere CHIANNI di GAMBASSI. \nO bisogna distinguere il Chianni di Rivalto, da Arrigo VI \nnel 30 maggio 1192, e nuovamente nel 29 giugno 1193 \nalla Repubblica di Pisa confermato, da quel castello di \nChianni che lo stesso Arrigo vivente il padre, nel 28 \nagosto 1186 assegnava a Ildebrando Pannocchieschi \nvescovo di Volterra, o bisogna dire che tali donazioni \nfossero assolutamente precarie. \nChe infatti le promesse di Arrigo imperatore non \ncorrispondessero a quelle che lo stesso Arrigo aveva dato \nal vescovo di Volterra, mentre egli era semplicemente re \ndei Romani, fu già avvertito all'articolo BIBBONA. \nQuindi le dispute, i contrasti, le guerre battagliate, a \ncagione della doppia donazione del castello di Chianti, fra \nil Comune di Pisa e i vescovi di Volterra, sino al punto \nche il vescovo Ranieri, nel 1285, interpose la Repubblica \nfiorentina, perché volesse custodire il castello e territorio \ndi Chianni, i di cui abitanti in numero di 80 rappresentati \nda due sindaci, nel 13 maggio 1288, giurarono di obbedire \nagli ordini di Lapo di Rosso de'Rossi vicario del vescovo \ndi Volterra nelle parti di Val d’Era. (GIO. MARITI \nOdepor. delle Colline Pisane MS.) Nondimeno il castello di Chianni fu occupato in questo \nstesso anno 1288 dall’oste pisana capitanata dal suo \npotestà Conte Guido da Montefeltro, restando dopo quel \ntempo sotto il dominio di Pisa, ad onta delle antiche \npretensioni dei vescovi di Volterra avvalorate da nuovi \ndiplomi che facilmente compartì Carlo IV a quei prelati, \nnel 1355 e 1363, ricopiando quello concesso nel 1186 dal \nsesto Arrigo. \nIn quest’intervallo di tempo Chianni fu fatto ribellare al \nComune di Pisa da Benedetto Maccarone della famiglia \nGualandi seguace di Arrigo figlio di Castruccio, da cui nel \n1345, fu costretto a bevere quel veleno che egli aveva \ncontro l’Antelminelli preparato nella lusinga di essere \nrimesso in grazia della sua patria. (MURAT. Cron. Pis. in \nR. I. Script. T. XV) \nLi 6 del mese di marzo 1406, Chianni insieme con Rivalto \ncadde in potere dei Fiorentini; e i due popoli fecero la loro \nformale sottomissione, li 25 luglio susseguente, con \nl'onere di presentare il giorno di S. Giovanni un palio del \nvalore di sette fiorini d’oro. \nMomentaneamente Chianni e Rivalto, nel 1496, si \nsottrassero dalla Signoria di Firenze al pari di molti altri \ncastelli delle Colline Pis ane, sotto il dominio della quale \npoco dopo dovettero ritornare senza più rimuoversi. \nNel 1515 i due paesi ottennero dal governo fiorentino un \nparticolare statuto, rinnovato sotto Cosimo I nel 1576. \nChianni nell'aprile del 1629 fu eretto in feudo dal Gran \nDuca Ferdinando II, che insieme con Montevaso  e Mela \nlo assegnò con titolo di marchesato alla nobil famiglia \nRiccardi di Firenze, cui fu unito nel 1634 Rivalto. La \nquale infeudazione fu rinnovata nel 1738 a favore di \nCosimo Riccardi che la ritenne sino alla legge \nsull’abolizione dei feudi granducali. \nInnanzi che fosse marchesato, Chianni e Rivalto \ndipendevano dal Potestà di Peccioli pel civile, dal Vicario \ndi Lari pel criminale. \nL'antica pieve di Chianni da lungo tempo diruta, sotto il \ntitolo di S. Giovanni a Paterno, era situata in un colle \ndomestico circa due miglia toscane a scirocco del \ncapoluogo. Essa, all'epoca del sinodo Volterrano del 1356 \naveva per suffraganee la chiesa di S. Maria di Chianni e \nquella di S. Donato, eretta in pieve e ricostruita nel 1810 \nnel punto più elevato del paese. \nA S. Donato fu riunita sulla fine del secolo XV la chiesa \nmatrice di S. Giovanni, cui apparteneva la tavola \nrappresentante la Natività del Signore esistente nel coro \ndella chiesa attuale; nella quale tavola è segnata la data \ndel 1464. II quadro della Madonna del Rosario nella \ncappella a cornu evangeli è pittura di Aurelio Lumi, \nrinomato artista pisano del secolo XVI.  \nL'altra chiesa di S. Maria e S. Bartolomeo di Chianni \nriunita pur essa alla nuova pieve di S. Donato, era distante \nda Chianni quasi un miglio toscano, dove si veggono \nancora le sue mura in rovina. \nLa più antica notizia allusiva alla chiesa di S. Donato a \nChianni è un atto di ricognizione di enfiteusi a favore del \nvescovo di Volterra, rogato in detta chiesa nel dì 8 \nmaggio 1277 davanti Ferrante rettore della medesima. \nAl pievano di Chianni è diretta una bolla data li 17 aprile \n1301 dal pontefice Bonifazio VIII con la quale fu \nincaricato di rivendicare i beni della badia di Morrona, \nch’erano stati alienati illegittimamente dai di lei abati. \n\n(GIO. MARITI Odepor. delle Colline Pis. MS.) \nComunità di Chianni . – lI territorio di questa Comunità è \nsituato sul nodo di tre diocesi, dove il Volterrano pastore, \nquello di Pisa e quel di Sanminiato. \n \nSegnar potria, se fesse quel cammino. \n \nAvvegnachè Rivalto e Chianni sono le pievi più \noccidentali della giurisdizione ecclesiastica di Volterra, \nvicine a quella di Santa Luce, che è l’ultima a scirocco \ndella diocesi pisana, limitrofa questa e quelle alla \nparrocchia di Colle Montanino nel piviere del Bagno a \nAcqua. La quale parrocchia di Colle Montanino era la più \nlontana e più meridionale dall’antica diocesi lucchese, \ninnanzi che fosse data alla nuova chiesa vescovile di \nSanminiato. \nIl territorio della Comunità di Chianni occupa una \nsuperficie di 18096 quadrati compresi 392 quadrati per \ncorsi di acqua e strade. Vi si trova una popolazione di \n1996 abitanti equivalenti a 90 individui per ogni miglio \nquadrato di suolo imponibile. \nConfina con sei Comunità. A libeccio con quella della  \nCastellina Marittima a partire dal borro alle Donne, dal \nquale passa nel rio detto de’Noccioli e contr'acqua sale il \ngiogo del poggio della Cerreta che oltrepassa nell'opposto \nfianco, donde scende per il fosso del Confine nel torrente \nMarmolajo . Costà trova sulla ripa destra del Marmolajo  la \nComunità di S. Luce, con la quale fronteggia, prima \nmediante il botro della Sughera , poscia lungo quelli delle \nFabbriche e delle Prunisce, il quale ultimo abbandona \nrasente la via comunitativa di Pastina a Chianni. Da \nquesto punto per termini artificiali arriva alla strada che \nda S. Luce guida a Rivalto e a Chianni. Costà trova il \ntorrente Fine, detto di Rivalto  per distinguerlo dal fiume \nFine che scende sull’opposta pendice dei monti di Chianni \nalla spiaggia di Vada. Il quale torrente Fine è uno dei \ntributari del fiume  Cascina, mediante il quale confina dal \nlato di maestro la Comunità di Lari con questa di Chianni \nsino a che il Fine termina il suo corso in Cascina. A \nquesto sbocco succede dal lato di levante-grecale la \nComunità di Terricciola, di fronte alla quale l’altra di \nChianni cammina contro acqua sino a che abbandona la \nCascina per seguitare uno dei suoi confluenti a sinistra, il \nfosso di Mezzane. Di là volgendo la fronte a scirocco per i \nborriciattoli Sondria e Grilaja  scende nel torrente Sterza , \ndove subentra nella opposta ripa la Comunità di Lajatico e \ncon quest’ultima rimonta la Sterza  sino al pontone di \nStrido. Costà ha di fronte la Comunità di Riparbella, con \nla quale fronteggia mediante il torrente Sterzuola  e il \nbotro di Faggeta suo tributario sino al confluente \nMalconsiglio . Oltrepassato di poco quest’ultimo trova il \nbotro alle Donne, e per esso ritorna a contatto la \nComunità della Castellina Marittima. \nNon passano altre strade rotabili per questa Comunità \neccetto quella che viene dalla Val d’Era per Terricciola, la \nquale termina a Chianni. \nFra i principali corsi d’acqua, che attraversano, o che \ncosteggiano questo territorio, avvi a levante il fiume \nCascina che divide la Comunità di Chianni da quella di \nTerricciola; a scirocco il torrente Sterza  che separa il \nmedesimo distretto da quello di Lajatico, mentre dal lato \noccidentale scorre il torrente Fine di Rivalto, che divide la diocesi di Sanminiato, già di Lucca, da quella di Volterra \ne dalla diocesi di Pisa. Il botro dei Cimpoli, che dà il \nnome a una villa presso Chianni, divide il popolo di \nRivalto da quello di Chianni. \nMontevaso è il poggio più elevato di questa montuosa \ncontrada. – Vedere MONTEVASO. \nLa natura del terreno in generale è marnoso, che viene \ninterrotto da un galestro di color rossigno, specie di \ncinabrese, cui serve di base una calcarea compatta. \nAbbonda di boschi di alto fusto e fruttiferi di ghiande, \nsenza poter far esito del legname per mancanza di strade \nrotabili. Vi nasce spontanea e in gran copia l'erba sulla \n(Hedisarum coronarium Lin.), alimento squisito delle api, \ndalle quali, se vi si propagassero gli alveari più che nol \nsono, si otterrebbe un delicatissimo miele. \nVi sono pochi frutti e meno gelsi; abbondano bensì i \ncastagni, che costituiscono uno dei maggiori prodotti della \nComunità di Chianni. \nIn annate ubertose vi si raccolgono circa 2000 barili \nd’olio, ma la maggior parte delle olive sono Frantoje; si \nottengono pure da 4000 barili di vino spiritoso, ma di \nsapore salmastroso. Dei cereali se ne raccolgono appena \nper il consumo degli abitanti. Abbondano costà i pascoli \nnaturali, che nutriscono circa 4000 capi di bestie, la \nmaggior parte pecorine. \nI suoi boschi producono inoltre molte coccole di ginepro e \nmoltissimi funghi, che si esitano a Livorno. \nLa Comunità mantiene un medico, un chirurgo e un \nmaestro di scuola nel capoluogo; un altro maestro fa \nscuola in Rivalto. \nLe parrocchie di Chianni e di Rivalto, nel 1491, erano \nridotte a non più di 306 abitanti compresi in 50 fuochi, o \ncapi di fa miglie. Quale aumento abbia fatto questa \nComunità, lo manifesta la tavoletta posta in calce di \nquesto articolo. \nDa Rivalto trasse il nome e i natali il beato Giordano, \noratore, teologo e uno dei primi e più tersi scrittori di \nnostra lingua nel 300. – Vedere RIVALTO. \nNon vi sono mercati, e una sola piccolissima fiera si \npratica in Chianni nel mese di luglio, il giorno dopo la \nfesta della Madonna del Carmine. \nRisiede in Chianni un Potestà di terza classe, il quale \ndipende per le cause criminali e per gli atti di governo dal \nVicario Regio di Lari, dove ha la sua cancelleria \ncomunitativa, l’ufizio di esazione del Registro e \nl'ingegnere di Circondario. La conservazione delle \nIpoteche è in Livorno, la Ruota in Pisa. \n \nQUADRO della popolazione della Comunità di CHIANNI \na tre epoche diverse \n \n- nome del luogo: CHIANNI, titolo della chiesa: SS. \nGiovanni e Donato (Pieve Arcipretura), diocesi cui \nappartiene: Volterra, abitanti nel 1551: n° 1044 (con SS. \nFabiano e Sebastiano a Rivalto), abitanti nel 1745: n° \n651, abitanti al 1833: n° 1552 \n- nome del luogo: Rivalto, titolo della chiesa: SS. Fabiano \ne Sebastiano (Prepositura), diocesi cui appartiene: \nVolterra, abitanti nel 1551: n° 1044 (con SS. Giovanni e \nDonato a Chianni), abitanti nel 1745: n° 342, abitanti al \n1833: n° 444 \n \n\n- totale abitanti  al 1551: n° 1044 \n- totale abitanti  al 1745: n° 993 \n- totale abitanti  al 1833: n° 1996",
    "original_title": "CHIANNI delle COLLINE PISANE",
    "byte_offset": 3103362
  },
  {
    "context": "in Val d'Elsa.",
    "title": "CHIANNI DI GAMBASSI",
    "body": "Pieve di antica \ne bella struttura sotto il titolo di S. Maria, nella Comunità \nGiurisdizione e circa 3 miglia toscane a levante di \nMontajone Diocesi di Volterra, Compartimento di \nFirenze. \nTrovasi sulla strada Regia volterrana un terzo di miglio \nprima di salire a Gambassi, di cui S. Maria di Chianni è \nmatrice con titolo di arcipretura e, sino dal 1674, uno dei \nCaposesti della diocesi di Volterra. \nÈ di una architettura del secolo XIII a tre navate con \nfacciata di pietra incrostata di marmi bianchi e neri. \nFra gl’istrumenti che provano l'antichità della pieve di \nChianni avvene uno rogato nella canonica di questa chiesa \nil dì 17 dicembre dell’anno 1061 quando Guido vescovo \ndi Volterra confermò alla badia di Adelmo varj privilegj – \nVedere BADIA DI ADELMO. \nAll'articolo precedente è stato accennato l’equivoco preso \nda alcuni che applicarono i fatti storici del castello di \nChianni delle Colline Pisane al Chianni di Gambassi, il \nquale non fu mai castello. \nIl piviere di S. Maria di Chianni, altrimenti detto di \nGambassi, confina a ponente con quello di Muntajone, a \nsettentrione con Cojano e Castel Fiorentino, a levante con \nSan Gimignano e dal lato di ostro con il piviere di Cellori. \nNell'anno 1356 abbracciava nel suo vasto perimetro le \nseguenti 12 chiese. 1. S. Michele in Arsiccio, attualmente \nsoppressa e ridotta a un benefizio nella pieve; 2. S. \nGiovanni di Varna, esistente; 3. S. Bartolommeo a S. \nPancrazio, soppressa, 4. S. Andrea a Gavignalla, \nesistente; 5. S. Michele a Agresto, perduta; 6. S. Lucia, \nora in S. Benedetto; 7. S. Martino di Pillo, esistente; 8. S. \nMartino di Catignano, idem; 9. S. Stefano di Gambassi, \nora prepositura de’SS. Jacopo e Stefano dentro il castello \ndi Gambassi; 10. S. Cristina di Germagnano, ora annessa \nalla prepositura di Gambassi; 11. S. Lorenzo di Lujano, \nattualmente oratorio aggregato a Gavignalla; 12. S. Maria \ndi Varna, già spedale, ora benefizio trasportato nella cura \ndi S. Giovanni di Varna. \nLa parrocchia plebana di S. Maria di Chianni conta 500 \nabitanti.",
    "original_title": "CHIANNI DI GAMBASSI",
    "byte_offset": 3116093
  },
  {
    "context": "(Clantum)",
    "title": "CHIANTI",
    "body": "Vasta, montuosa, boschiva e agreste \ncontrada, celebre per i suoi vini, per il saluberrimo clima e \npiù celebre ancora per la sua posizione geografica, la \nquale può dirsi nel centro della Toscana Granducale, cioè, \nfra il grado 28° 55’e 29° 10’ di longitudine e 43° 25’ e \n43° 35’ di latitudine; ed è nei monti del Chianti dove \nhanno origine cinque fiumane, le quali per tre direzioni \ndiverse e per altrettanti valloni fluiscono; finalmente è nel \nChianti dove si toccano i territorj di cinque antiche \ndiocesi, Arezzo a levante, Siena a ostro, Volterra a \nponente (attualmente Colle) Firenze e Fiesole a \nsettentrione. \nNiuno scrittore, nè alcun dicastero governativo ha \nindicato finora quali fossero i limiti e l'estensione della \nprovincia del Chianti. Imperocchè, dal canto loro i Senesi considerano per Chianti, non solamente una parte della \nComunità di Castelnuovo della Berardenga, ma ancora di \nquella del Terzo di S. Martino che arriva alle porte della \ncittà; mentre dall'altro lato i Fiorentini riguardano come \nappendice del Chianti la parte settentrionale della \nComunità di Greve e alcune frazioni delle Comunità di \nBarberino di Val d’Elsa e di Poggibonsi situate sul fianco, \noccidentale dei poggi che chiudono il Chianti dalla parte \ndella Valle dell'Elsa. \nNell'opposto lato dei quali poggi corre ad essi parallela da \nmaestrale a scirocco una diramazione secondaria \ndell'Appennino sotto nome di Monti del Chianti, la di cui \ncriniera (da Monte Muro a Monte Fenali, dodici miglia di \ntragitto) costituisce la linea di demarcazione naturale la \npiù costantemente adottata nella divisione politica fra la \nprovincia del Chianti e quella del Val d’Arno superiore. \nArroge a ciò che la Repubblica Fiorentina divise, e il \nGranducato Mediceo conservò il distretto politico del \nChianti in tre terzi, cioè, Terzo  di Radda, Terzo di Gajole \ne Terzo della Castellina, conosciuti rapporto alla \ndisposizione militare col nome di Lega della Castellina \ndel Chianti e rapporto al potere civile dipendenti dalla \npotesteria di Radda, allora subalterna al Vicariato di \nCertaldo, mentre quella della Comunità di Greve alla \nstessa epoca dipendeva dal Vicario di S. Giovanni in Val \nd'Arno. \nDal che ne consegue che per regione, o vogliasi dire \nprovincia del Chianti, si dovrebbe intendere la contrada \ncircoscritta a grecale dal crine dei monti che stendonsi da \nMonte Muro  a Monte Luco; cioè fra le sorgenti della \nGreve e quelle dell'Ambra; a levante da quella stessa \ncriniera che continua da Mone Fenale per Cita mura e S. \nGusmé dove la montuosità si dechina per aprire l'adito \nalle Valli dell'Ombrone e dell'Arbia; mentre a libeccio si \nrialza una diramazione di poggi che da Cerreto Ciampoli \ns'innoltra per Vagliagli alla Castellina. Ivi la giogaja \nbiforca per dirigere un braccio a maestro verso S. Donato \nin Poggio, l'altro a levante-grecale per Radda e \nCultibuono, dove collegasi ai monti che chiudono il \nChianti dal lato di grecale. \nQuest'ultimo braccio, che attraversa il centro del Chianti, \ndivide le acque del fiume Pesa, che vuotasi nell'Arno, da \nquelle del fiume Arbia, che in direzione contraria a quella \ndel fiume Pesa và a fluire nell'Ombrone senese. In guisa \nche il Chianti può dirsi il pernio di divisione fra due fiumi \nreali e fra le due Valli maggiori della Toscana. \nSe incerti furono, e tuttora conservansi i confini del \nChianti, assai più incerta è l'origine della sua \ndenominazione; comecchè l'etimologia più plausibile ne \nsembri quella derivata dal verbo Clango, quasi nato \ndall’antico stato agreste della contrada coperta di selve, e \nforse un dì destinata alle clamorose caccie baronali. \nLa quale congettura viene avvalorata dalle denominazioni \ndi Brolio, di Avane e di Avenano, che per lunga età \nconservarono le primit ive pievi del Chianti, cioè, S. Felice \nin Avane, S. Marcellino in Avenano, S. Pietro Avenano, \nnomi tutti che dalla voce a Venando sembrarono originati. \n– Vedere AVANE e AVENANO. \nSe non fu errore dell’amanuense che scrisse Chianti \ninvece di Campi, si potrebbe citare come la più antica \nmemoria relativa al nome e contrada del Chianti un \nistrumeuto dell’anno 790 appartenuto alla badia di S. \nBartolommeo a Ripoli presso Firenze. Al qual monastero \ni pronipoti del suo fondatore confermarono fra le altre \ncose una corte in Clanti (sic) cum integro salingo. Se non \nche ci dà occasione di dubitare dell’equivoco di quel \nnome il trovare i saliceti proprj de’luoghi umidi e in \npianura, mentre la regione del Chianti è asciutta e \nmontuosa; e il sentire ripetere nell’istrumento medesimo \nres illa salinga in loco Campi, cioè, nella pianura palustre \ndi Campi, che è 6 miglia a ponente di Firenze. \n(SOLDANI Histor. Passinian. – LAMI. Mon. Eccl. Flor.) \nMeno dubbia si mostra la storia e lo stato agreste del \nChianti verso il mille; sia quando il marchese Ugo, nel \n998, assegnava alla badia di Poggibonsi beni che \npossedeva in Avenano presso Coltibuono, in Ama e a \nGajole; sia allorchè il marchese Bonifazio di lui \nsuccessore, nel 1004, donava alla badia fiorentina fra le \naltre corti le posses sioni che aveva a Brolio, a S. Regolo e \na Radda. \nI quali due documenti ci fanno strada per condurci ad \narguire, che il distretto del Chianti, posto sul confine di \ncinque antiche città, doveva nei secoli X e XI servire di \nappannaggio ai marchesi della Toscana, mentre \nesercitavano essi le funzioni di vicarj dei re d'Italia; \ninnanzi che la maggior parte della stessa contrada fosse \ndivisa fra i conti rurali e le badie di Passignano, di \nMontemuro, di Coltibuono, ec.  \nAlle selve e alle bandite baronali del Chianti subentrarono \na poco a poco coltivazioni di olivi, di gelsi e di viti basse, \nle quali producono una squisitissima qualità di vino, \ngiustamente celebrato dal Redi nel suo Bacco in Toscana. \n– Vedere RADDA, GAJOLE, ALBOLA (S. \nSALVADORE in).",
    "original_title": "CHIANTI",
    "byte_offset": 494729
  },
  {
    "context": "",
    "title": "CHIANTI (S. AGNESE in)",
    "body": "– Vedere AGNESE (S.) in CHIANTI.",
    "original_title": "CHIANTI (S. AGNESE in)",
    "byte_offset": 3124161
  },
  {
    "context": "",
    "title": "CHIANTI (S. MARCELLINO in)",
    "body": "– Vedere AVANE (S. MARCELLINO in).",
    "original_title": "CHIANTI (S. MARCELLINO in)",
    "byte_offset": 3124226
  },
  {
    "context": "",
    "title": "CHIANTI (S. MARIA NOVELLA IN)",
    "body": "Pieve nella \nComunità Giurisdizione e 2 miglia toscane a settentrione \ndi Radda, Diocesi di Fiesole, Compartimento di e Siena.  \nRisiede nella più amena situazione del Chianti sulla ripa \ndestra e non molto lungi dalle fonti del fiume Pesa, quasi \nnel centro di un anfiteatro, cui servono di Podio e a fanno \ncorona le piaggie dei vigneti di Monte Rinaldi, di \nVolpaja, di Albola e di Radda piantati a scalèo sugli \nsproni che attraversano il Chianti fra la Castellina e \nColtibuono; e precipuamente nelle pendici che si \ndiramano verso ponente e ostro da Montemuro per \nseparare sul poggio delle Stinche le fonti del fiume Pesa \nda quelle che danno origine al fiume Greve.  \nFu questa doviziosa pieve padronato dei conti di Monte \nRinaldi della consorteria degli Ubaldini di Mugello, i \nquali avevano podere anche nel distretto di S. Maria \nNovella, siccome lo prova un istrumento del novembre \n1043, col quale il conte Landolfo figlio del conte Gottizio, \nstando in Piancaldoli dell’Appennino di Firenzuola, \nassegnò alla futura sua sposa Aldina figlia di Adoaldo, sotto titolo di dono muttutinale (morgincap), la quarta \nparte de'suoi beni, cioè la corte di Camprato con la chiesa \ndi S. Angelo, quelle di S. Maria Novella, di Monte \nRinaldi, di Rucavo con la chiesa di S. Stefano, di \nMontesanto, di Fulignano , di S. Pietro a Decimo , del \npalazzo di Firenze, della corte di Campi, del castello di \nLuco in Mugello con la chiesa di S. Bartolommeo, del \ncastello di Rifredo con la chiesa di S. Maria, e quella di \nCasanuova sul Santerno. Eccettuava da tale donazione il \npoggio e castello di Grignano presso Monte Rinaldi con \nogni suo edifizio. I quali beni dichiarò situati nei pivieri di \nS. Marcellino in Avane, di S. Pietro Avenano (Gajole), di \nS. Maria Novella, di S. Leolino a Flaciano (ora Panzano), \ndi S. Leolino in Collina, di S. Donato in Poggio, di S. \nPietro in Bossolo, di S. Cecilia a Decimo, di S. Stefano a \nCampi, di S. Giovanni Maggiore, e di S. Maria a \nRiocornacchiajo . (LAMI Mon. Eccl. Flor. T. IV) \nChe S. Maria Novella a quell'epoca fosse chiesa \nbattesimale ne toglie ogni dubbiezza una pergamena \noriginale, scritta nel luglio 1030 in luogo Novella \ngiurisdizione fiorentina. Alludeva essa a una conferma di \ndonazione o alienazione, che Ugo del fu Gherardo fece a \nfavore di Ardimanno figlio del fu Guinizzo di servi e \nterreni situati nelle pievi di S. Leone a Rincine (S. Leolino \nin Conio) di S. Romolo a Corticcella (ora Gaville) e di S. \nMaria Novella, luoghi tutti compresi nel contado \nfiorentino. (ARCH. DIPL. FIOR. Badia di Passignano) \nLa ricca prebenda che godevano i pievani di S. Maria \nNoveIla passò bene spesso a impinguare le rendite di chi \nnulla faceva a sollievo di quei popolani. Fra i più distinti \npievani commendatarj di S. Maria Novella in Chianti \ngioverà rammentare il cardinale Giovanni Colonna, amico \ne protettore del Petrarca, il quale successe al pievano \nJacopo di Pazzino de’Pazzi, entrambi antecessori di quel \nLotteringo pievano di S. Maria Novella, cui riferisce un \nsigillo illustrato dal Manni. (Sigilli Ant. T. X num. 8)  \nLa pieve di S. Maria Novella all’anno 1299 aveva sotto di \nsè le seguenti otto chiese; 1. S. Lorenzo alla Volpaja , \nesistente; 2. S. Cassiano (perduto); 3. S. Donato a \nLamole, tuttora parrocchia; 4. S. Pietro a Buscialla, \nesistente; 5. S. Salvatore in Albola, esistente; 6. S. Andrea \na Casole, esistente; 7. S. Martino a Monte Rinaldi (ora \nannesso a S. Pietro alle Stinche nel piviere di Panzano); 8. \nS. Michele a Colle Petroso , esistente. \nAlle sette parrocchie sufraganee della battesimale di S. \nMaria Novella fu aggiunta quella di S. Pietro a \nMontemuro dopo la soppressione di questa badia di \nCamaldolensi. \nUn'altra chiesa sotto il titolo di S. Michele alla Badia \nvecchia, oggi detta la Badiaccia , apparteneva al piviere \nmedesimo prima che venisse aggregata dal pontefice \nOnorio III alla badia di S. Pietro a Montemuro. Nella \nquale Badia vecchia  di S. Michele ebbe origine un secolo \ndopo (verso il 1314) la Congregazione dei Girolamini \nAgostiniani, fondata da fr. Bartolommeo di Bonone \npistojse. Il quale, trovandosi in Siena fuoriuscito con altri \ncompagni, divisò di ritirarsi dal mondo; e avendo ottenuto \ndai nobili di Monte Rinaldi il luogo di S. Michele di \nMonte Muro  nel territorio d'Albola in Chianti, vi si recò, e \nfu costà dov’egli condusse per 25 anni vita eremitica, \nricevendo fra i compagni di quel ritiro, nel 1320, Pietro \nCorsini di San Gimignano; nel 1324, Bernardo Lippi di \nFirenze; nel 1325 Paolo Bindi e Giovanni Daddi di Siena, \nBenedetto di Maestro Tedaldo di Firenze, Antonio Lapi di \nSan Gimignano e più altri. \nDall'eremo della Badiaccia Bartolommeo di Bonone nel \n1334, passò a edificare il convento delle Campora nel \npoggio di Colombaja presso Firenze, previa licenza del \ncardinale Orsini legato pontificio. (CARD. QUIRINI \nCronaca delle Campora) – Vedere CAMPORA di \nCOLOMBAJA. \nLa chiesa di S. Maria Novella sta restaurandosi \ndall'attuale pievano, che ha già fatto costruire dai \nfondamenti la torre pel campanile. \nS. Maria Novella in Chianti conta 326 abitanti.",
    "original_title": "CHIANTI (S. MARIA NOVELLA IN)",
    "byte_offset": 3124297
  },
  {
    "context": "nella Valle dell'Ombrone pistojese.",
    "title": "CHIAPPORE",
    "body": "Villa \nche diede il titolo a una chiesa attualmente oratorio, nella \nparrocchia di S. Giovanni in Val di Bure, Comunità di \nPorta S. Marco, Giurisdizione, Diecesi e 3 miglia toscane \na grecale di Pistoja, Compartimento di Firenze.  \nIl rettore di Chiappore si trova nominato nel sinodo del \n26 aprile 1313, fatto ad oggetto di ripartire le pubbliche \ntasse imposte al clero pistojese. (ZACCARIA Anect. \nPistor.)",
    "original_title": "CHIAPPORE",
    "byte_offset": 3129490
  },
  {
    "context": "",
    "title": "CHIARA (COLLINA DI S.)",
    "body": "Collina fuori della Porta \nRomana nel suburbio meridionale di Siena presso la \nCertosa di Maggiano. Le diede il nome un monastero di \nClarisse esistito sino dal 1300, ampliato e provvisto di \nrendite dal cardinale Riccardo Petroni, diroccato dai \nSenesi nell'agosto del 1554 per togliere ai nemici un asilo. \nLe suore di S. Chiara in n° di 40 furono collocate in città \nnella così detta Badia nuova de’SS. Filippo e Jacopo dei \nVallombrosani, locale al presente quasi rovinato.",
    "original_title": "CHIARA (COLLINA DI S.)",
    "byte_offset": 3129954
  },
  {
    "context": "fra la Val d'Orcia e la Val di Chiana. ",
    "title": "CHIARANTANA",
    "body": "Tenuta, già castelluccio dei Salimbeni, la cui corte è \ncompresa, parte nella parrocchia di S. Bernardino al \nCastelluccio Biforchi, e porzione in quella di Castiglion \ndel Trinoro, fra le Comunità di Pienza, di Sarteano e di \nChianciano, all’u ltima delle quali la Tenuta di \nChiarantana appartiene. Essa è 4 miglia toscane a libeccio \ndi Chianciano suo capoluogo, nella Diocesi di Pienza, \nCompartimento di Arezzo. \nIl nome teutonico di Chiarantana dato a questo luogo non \nsi trova prima del secolo XIV;  e chi sà che non fosse \nsostituito al castelluccio di Chiancianello  già esistito in \ncoteste parti, il quale nel 1243 apparteneva alla badia di S. \nPietro in Campo. Nel lodo della Repubblica fiorentina \npronunziato nell’anno 1315, onde pacificare la Signoria di \nSiena con la potente famiglia Salimbeni, Chiarantana \ntrovasi annoverata fra le molte ville, castelli e terre \npossedute da quei magnati. Uno dei quali (Antonio di \nPietro Salimbeni) nel 1452 alienò la tenuta di Chiarantana \na un Lazzero di Benedetto da Siena. (ARCH. DIPL. \nSEN.) \nNel 1640 Chiarantana contava 54 abitanti e 64 di essi nel \n1676. – Vedere CHIANCIANO.",
    "original_title": "CHIARANTANA",
    "byte_offset": 3084217
  },
  {
    "context": "in Val d'Elsa.",
    "title": "CHIARENTI (CAMPO)",
    "body": "Casale che diede il \ntitolo alla distrutta chiesa di S. Niccola in Campo \nClarentis nel piviere, Comunità e Giurisdizione di \nSangimignano, quando era della Diocesi di Volterra, ora \ndi Colle, Compartimento di Siena. \nFu sino dal secolo X questa chiesa coi suoi beni donata \nalla badia Fiorentina. Essa trovasi rammentata fra i luoghi \ndel suo giuspadronato nelle bolle concesse alla stessa \nbadia dai pontefici Alessandro II, Pasquale II e \nAlessandro III, nelle quali è specificata: ecclesiam S. \nNicolai in Campo Clarentrs cum curte et proprietatibus et \nadiacentiis – (PUCClNELLI Cron. della Badia fior.) \nCome chiesa dipendente dalla pieve di Sangimignano si \ntrova annoverata questa di Campo Chiarenti nel breve \nspedito, nel 1220, dal pontefice Onorio III a Lamberto \npreposto di Sangimignano; nel cui piviere la chiesa \nsuddetta all'anno 1356 più non compariva.",
    "original_title": "CHIARENTI (CAMPO)",
    "byte_offset": 3131685
  },
  {
    "context": "in Val di Pescia.",
    "title": "CHIARI (MONTE)",
    "body": "– Vedere MONTE CHIARI o MONTE CHIARO.",
    "original_title": "CHIARI (MONTE)",
    "byte_offset": 3132598
  },
  {
    "context": "in Val di Chiana.",
    "title": "CHIARINE (CANALE DELLE)",
    "body": "È un’appendice del Chiaro di Montepulciano, dal cui \nsbocco comincia la Chiana a divenire Canale, il quale da \nquesto emissario sino al Callone di Valiano porta il nome  \ndi Chiarine. – Vedere CHIANA.",
    "original_title": "CHIARINE (CANALE DELLE)",
    "byte_offset": 3132677
  },
  {
    "context": "in Val di Chiana.",
    "title": "CHIARO DI CHIUSI",
    "body": "– Vedere CHIUSI, Comunità, e LAGO di CHIUSI.",
    "original_title": "CHIARO DI CHIUSI",
    "byte_offset": 3132931
  },
  {
    "context": "",
    "title": "CHIARO DI MONTEPULCIANO",
    "body": "– Vedere MONTEPULCIANO, Comunità, e LAGO di MONTEPULCIANO. ",
    "original_title": "CHIARO DI MONTEPULCIANO",
    "byte_offset": 3133020
  },
  {
    "context": "– Vedere MONTE CHIARO in Val d’Arbia e MONTE CHIARO in Val di Nievole.",
    "title": "CHIARO (MONTE)",
    "body": "",
    "original_title": "CHIARO (MONTE)",
    "byte_offset": 3133114
  },
  {
    "context": "(Classis flumen) nel Val d'Arno aretino. ",
    "title": "CHIASSA",
    "body": "Grosso torrente che diede il nome a un distrutto castello e \na due pievi, nella Cumunità Giurisdizione Diocesi e \nCompartimento di Arezzo. \nNasce questo torrente in un monticello denominato Pala, \nche è una propaggine dell'Alpe di Catenaja, la quale \ndivide la Valle dell'Arno da quella del Tevere. \nPer il declive dello stesso monte scende la Chiassa  da \nsettentrione a ostro alla borgata e osteria del Chiavaretto \nsull’antica strada della Val Tiberina. Costà dopo avere \naccolto il tributo del torrente Chiavaretto  e quello delle \nChiassacce che gli viene incontro per direzione opposta, \npiega da ostro a libeccio di là facendosi strada fra il \npoggio di Pietramala, donde scende il torrente Giglione, e \nquello di Monte Giovi, sotto il quale attraversa la via \ncasentinese al ponte della Chiassa e poco dopo sbocca in \nArno alla scogliera del castel di Giovi; là dove l'Arno, \npassata la lunga foce di Subbiano, torce bruscamente \ndirezione da ostro a ponente lasciandosi fuori la città di \nArezzo.",
    "original_title": "CHIASSA",
    "byte_offset": 3133210
  },
  {
    "context": "nel Val d’Arno aretino. ",
    "title": "CHIASSA (S. MARIA DELLA)",
    "body": "Pieve antica sulla sinistra del torrente Chiassa , due miglia \ninnanzi che questo torrente sbocchi nell'Arno, nella \nComunità Giurisdizione Diocesi e Compartimento di \nArezzo, da cui è 4 miglia toscane a settentrione. \nDue pievi prendevano il vocabolo dalla Chiassa; questa di \nS. Maria, e l’altra di S. Stefano in Chiassa , detta talvolta \nin Piscinale, il di cui battistero fu traslocato nella chiesa \ndi S. Maria di Giovi, già sua filiale. \nFra le carte della cattedrale Aretina relative a queste due \npievi, ne citerò una del mese di dicembre 1026 con la \nquale il vescovo Teodaldo confermò all’architetto \nMaghinardo, autore del Duomo vecchio  e dell'antico \nEpiscopio di Arezzo, un pezzo di terra situato nel piviere \ndi S. Maria in Classe, in luogo denominato Sensi, e un \npiccolo podere (manso) posto nel piviere di S. Stefano in \nClasse. Sono le stesse pievi rammentate in altro \ndocumento dell’archivio medesimo, in data del 17 maggio \n1095, col quale Costantino vescovo di Arezzo, volendo \naumentare la prebenda al suo capitolo, assegnò beni posti \nnelle ville di Orgiale e di Tregozzano nel piviere di S. \nMaria in Classe, con altri nel casale di Saturno posto nel \npiviere di S. Stefano in Classe. \nIl distretto della pieve di S. Maria della Chiassa confina a \nlevante con quello di Micciano, a grecale con la Pieve del \nPonte alla Piera, a settentrione-maestro con S. Martino \nSopr'Arno; a ponente con il piviere di S. Maria a Giovi \n(già S. Stefano in Chiassa) e a ostro con il distretto della \npieve di S. Polo. \nSebbene la pieve di S Maria della Chiassa sia dentro i \nlimiti territoriali della Comunità di Arezzo, il suo popolo \nsi estende anche nelle Comunità contigue di Anghiari e di \nSubbiano.  \nLa pieve di S. Maria della Chiassa contava 9 chiese filiali, \ncioè: 1. S. Maria di Fabbrica; 2. S. Antimo in Chiassa ; 3. \nS. Egidio a Campriano; 4. S. Angelo a Marignano; 5. S. \nAndrea a Perlongo; 6. S. Angelo a Tregozzano; 7. S. \nStefano a Rubbiano ; 8. S. Maria Maddalena in Chiassa ; 9. \nS. Giustino a Monte Giovi. \nMolte delle suddette chiese sono distrutte, mentre alcune \ndi esse appartengono ora alle pievi contigue. \nAttualmente sono suffraganee della pieve di S. Maria \ndella Chiassa (alternando il servigio con le pievi di Giovi \ne del Castelluccio) le seguenti 4 parrocchiali; 1. S. Pietro \na Campoluci; 2. S. Giustino a Monte Giovi; 3. S. Quirico \ndi Marcena; 4. S. Felicita di Petrognano. \nLa parrocchia della pieve di S. Maria della Chiassa ha \nnella Comunità di Arezzo 310 abitanti, in quella di \nAnghiari 17 abitanti e nella Comunità di Subbiano 137. \nTotale 464 abitanti.",
    "original_title": "CHIASSA (S. MARIA DELLA)",
    "byte_offset": 3134280
  },
  {
    "context": "",
    "title": "CHIASSA (S. STEFANO in)",
    "body": "La pieve di S. Stefano in \nChiassa, da lunga mano diruta, esisteva più prossima \ndell'altra di S. Maria al confluente della Chiassa in Arno, \npresso al luogo dove probabilmente due fiumi allagare \ndovevano l’adiacente campagna, siccome lo indica \nl'antico nome di Piscinali presso questa chiesa, e il nome moderno di Pelago con cui si distingue la vicina villa di \nPetrognano. Fu in Piscinale, nel piviere di S. Stefano in \nClasse, dove nell'anno 1059 si emanò un placito dal duca \nGottifredo marchese di Toscana e da Arnaldo conte e \nvescovo di Arezzo contro gli usurpatori dei beni della \ncanonica Aretina, presenti Ranieri figlio del marchese \nUguccione del Monte S. Maria, il conte Tegrimo, i Conti \nRanieri e Bernardo del Conte Ardingo, il Conte Ranieri di \nUgo di Sesciano (Asciano), Pagano figlio di Rolando di \nCersino e molti altri valvassori e magnati. (MURAT. Ant. \nM. Aevi) \nLa pieve di S. Stefano in Chiassa aveva sotto di sè otto \nchiese; 1. S. Tommaso a Castelnuovo ; 2. S. Quirico a \nMarcena; 3. S. Maria a Giovi (pieve attuale); 4. S. \nBartolommeo a Piscinale; 5. S. Savino a Saturno; 6. S, \nJacopo a Petrognano; 7. Ospedale del ponte alla Chiassa ; \n8. Ospedale del ponte a Caliano. \nLa pieve di S. Stefano alla Chiassa sino dal secolo XIV fu \ntraslocata nella sua chiesa filiale di S. Maria a Giovi. –  \nVedere GIOVI, PISCINALE, CAMPRIANO e \nCASTELNUOVO della CHIASSA.",
    "original_title": "CHIASSA (S. STEFANO in)",
    "byte_offset": 3136962
  },
  {
    "context": "nel Val d’Arno superiore.",
    "title": "CHIASSAJA e ANCIOLINA",
    "body": "– Vedere LANCIOLINA.",
    "original_title": "CHIASSAJA e ANCIOLINA",
    "byte_offset": 3138397
  },
  {
    "context": "(Clatina) in Val d'Arbia.",
    "title": "CHIATINA",
    "body": "Villa che diede il \ntitolo alla chiesa di S. Pietro in Clatina nella parrocchia di \nS. Nazzario, Comunità Giurisdizione e circa 5 miglia \ntoscane a libeccio di Asciano, Diocesi di Pienza, già di \nArezzo, Compartimento di Siena. \nL'oratorio di questa villa ci richiama alla memoria la \nchiesa di S. Pietro in Clatina che insieme con sua corte il \nconte Winigi di Siena, nell'anno 867, donò alla badia della \nBerardenga; ritolta dai conti della Scialenga suoi eredi e \nsuccessori, e rivendicata da quei monaci Camaldolensi \nmercé di un placito dato (nel 1037, 3 maggio) nel borgo \nd'Arbia dall'arcicancelliere dell’impero e legato in Italia \nper Corrado il Salico (MURAT. Ant. M. Aevi) \nChiatina fu, ed e tuttora dei Piccolomini. Lo asserì il \npontefice Pio II della stessa cospicua prosapia, mentre \ndescriveva nei suoi Commentarj il monastero di Monte \nOliveto Maggiore, dicendo, che molte possessioni gli \nfurono donate dai Piccolomini spettanti alle loro tenute di \nAvena e di Chiatina, nunc fere loca deserta. \nCostà ebbe i natali il beato Alberto da Chiatina che fu \npievano di Pava, poi della chiesa di Colle, dove morì \nsantamente nel principio del secolo XIII.",
    "original_title": "CHIATINA",
    "byte_offset": 3138476
  },
  {
    "context": "nella Valle del Serchio.",
    "title": "CHIATRI",
    "body": "Due borgate che \ndiedero il titolo a due parrocchie S. Giusto a Chiatri nel \npiviere di Arliano, e S. Barbera a Chiatri nel piviere di \nMassaciuccoli Comunità Giurisdizione Diocesi e Ducato \ndi Lucca, da cui sono circa 6 miglia toscane a ponente. \nLa parrocchia di S. Giusto a Chiatri è da lungo tempo \nsoppressa. Esiste però quella di S. Barbera a Chiatri; la \nprima appartenne sempre alla diocesi di Lucca, l'altra fu \ndella diocesi di Pisa innanzi che venisse distaccato dalla \nmedesima il piviere di Massaciuccoli (anno 1789). \nÈ situato Chiatri in una bassa pianura attraversata da fossi \nparalleli che scolano le acque di quel palustre suolo nel \nlago di Massaciuccoli. \nUn Catri (se pur era questo Chiatri) si rammenta in un \ndiploma concesso nel 1190 dal duca Guelfo marchese di \nToscana alla chiesa di S. Frediano di Lucca. \nLa parrocchia di S. Barbera a Chiatri nel 1832 contava \n253 abitanti.",
    "original_title": "CHIATRI",
    "byte_offset": 3139693
  },
  {
    "context": "nel Val d'Arno casentinese.",
    "title": "CHIAVARETTO",
    "body": "Borgata \ncon osteria sull'antica strada della Valle Tiberina nel \npopolo di Falciano, Comunità e Giurisdizione di \nSubbiano, Diocesi e Compartimento di Arezzo, dalla qual \ncittà Chiavaretto è circa 9 miglia toscane a settentrione. \nLa sua situazione poco lungi dalle sorgenti del torrente \nChiassa , trovandosi sul varco che dalla Valle Casentinese \npenetra in quella Tiberina, fa congetturare che sia stato \ndato il nomignolo di Chiavaretto  a questo passaggio quasi \nper indicare la chiave fra le valli dell'Arno e del Tevere.",
    "original_title": "CHIAVARETTO",
    "byte_offset": 3140640
  },
  {
    "context": "nella Valle dell'Ombrone pistojese.",
    "title": "CHIAVELLO",
    "body": "Villa \ncon una cappella (S. Bernardo) e una distrutta rocca \nposseduta dagli Strozzi nella loro tenuta di Bagnolo alla \nbase del monte Javello, o Chiavello nel piviere e \nComunità di Montemurlo, Giurisdizione e 4 miglia \ntoscane a maestro di Prato, Diocesi di Pistoja, \nCompartimento di Firenze. \nLa rocca di Chiavello fu assediata e presa nel 1325 da \nCastruccio Castracani che la fece atterrare dai fondamenti \ncon altre torri del contado Pistojese, mentre egli faceva \noste e stringeva di assedio la fortezza di Montemurlo. \n(GIO. VILLANI Cron. Fiorent. lib. IX, c. 316) \nDa Chiavello prese il nome la fazione dei Cancellieri o \nde'Neri nella Montagna di Pistoja, denominandosi \nde'Cannetani quella dell'opposto partito de’Bianchi, ossia \ndei Panciatichi. (ZACCARIA Anecd. Pisior.)",
    "original_title": "CHIAVELLO",
    "byte_offset": 3141217
  },
  {
    "context": "",
    "title": "CHIAVELLO (MONTE)",
    "body": "– Vedere MONTE JAVELLO.",
    "original_title": "CHIAVELLO (MONTE)",
    "byte_offset": 3142056
  },
  {
    "context": "(Clasianum) nella Valle dell'Ombrone pistojese.",
    "title": "CHIAZZANO",
    "body": "Borgata con chiesa parrocchiale (S. Maria) nel \npiviere di S. Quirico al Montale, Comunità della Cortina \ndi Porta Carratica, Giurisdizione Diocesi e 3 miglia \ntoscane a levante di Pistoja, Compartimento di Firenze. \nÈ posta in mezzo a una fertile pianura colmata dai torrenti \nBure e Brana sulla sinistra della strada Regia pratese e \nalla destra del torrente Brana e del fiume Ombrone. \nLa parrocchia di S. Maria a Chiazzano conta 624 abitanti, \n200 dei quali spettano alla Comunità di Porta S. Marco. \nLa stessa parrocchia nel 1551 contava 164 individui; e nel \n1745 non aveva più che 203 abitanti.",
    "original_title": "CHIAZZANO",
    "byte_offset": 3142106
  },
  {
    "context": "in Val d'Arbia.",
    "title": "CHIECI",
    "body": "Villa che fu uno degli antichi \ncomunelli riunito alla Comunità di Casteluovo della \nBerardenga col regolamento del 2 giugno 1777. Esiste \nsulla ripa destra dell’Arbia 5 miglia toscane a ponente di \nCastelnuovo e 4 miglia toscane a levante di Siena. \nConsisteva il suo distretto in 5 poderi, dove nel 1640 si contavano 42 abitanti.",
    "original_title": "CHIECI",
    "byte_offset": 3142776
  },
  {
    "context": "",
    "title": "CHIESA",
    "body": "Varie borgora e vici non portano che il solo \ndistintivo generico della loro chiesa. Tali sono, fra gli \naltri, i due borghetti di Chiesa  fuori di Porta al Borgo di \nPistoja, uno nella parrocchia di S. Felice sull'Ombrone, \nl’altro di S. Romano in Val di Brana; tale è il borghetto \ndella Chiesa  lungo il Bisenzio nella parrocchia di Usella, \nComunità di Cantagallo; la villa di Chiesa  nel popolo di \nS. Michele a Agnino nella Comunità di Fivizzano; il \nborgo della Chiesa  nella cura di S. Bartolommeo a Rensa, \nComunità di Casola in Val di Magra, ec.",
    "original_title": "CHIESA",
    "byte_offset": 3143149
  },
  {
    "context": "in Val di Sieve.",
    "title": "CHIESA DI POLCANTO, detta la MADONNA di POLCANTO",
    "body": "Santuario situato sull’antica \nstrada maestra delle Salajole, la quale da Firenze conduce \nin Mugello, rimontando il valloncello del torrente \nMugnone, fra il Monte Senario e Monte Pulico, nella \nparrocchia di S. Donato e a Polcanto, Comunità \nGiurisdizione e circa 4 miglia toscane a ostro del Borgo S. \nLorenzo, Diocesi e Compartimento di Firenze. \nFu questa chiesa edificata verso il 1500 con le oblazioni \nfatte da’passeggeri a una devota immagine della SS. \nVergine ch'era dipinta in un tabernacolo esistito alla \ncoscia del ponte che attraversa il torrente Faltona  per la \nstrada delle Salajole.",
    "original_title": "CHlESA DI POLCANTO, detta la MADONNA di",
    "byte_offset": 3143724
  },
  {
    "context": "nella Valle dell'Ombrone pistojese. ",
    "title": "CHIESA NUOVA",
    "body": "Borgo che dà il titolo alla parrocchia di S. Maria \ndell'Umiltà, siccome lo diede a una delle 45 ville del \ncontado di Prato, da cui trovasi lontana 1 miglio toscano \ncirca a maestrale, Giurisdizione e Diocesi medesima, \nCompartimento di Firenze. \nTrovasi sulla strada provinciale che guida per \nMontemurlo a Pistoja. \nLa parrocchia di S. Maria dell'Umiltà alla Chiesa Nuova \nconta 699 abitanti.",
    "original_title": "CHIESA NUOVA",
    "byte_offset": 3144404
  },
  {
    "context": "",
    "title": "CHIESA NUOVA DE’BAGNI DI MONTE CATINI",
    "body": "– Vedere MONTE CATINI in Val di Nievole.",
    "original_title": "CHIESA NUOVA DE’BAGNI DI MONTE CATINI",
    "byte_offset": 3144858
  },
  {
    "context": "",
    "title": "CHIESA NUOVA SOTTO MONTE VETTOLINI",
    "body": "– Vedere MONTE VETTOLINI.",
    "original_title": "CHIESA NUOVA SOTTO MONTE VETTOLINI",
    "byte_offset": 3144948
  },
  {
    "context": "in Val di Pescia.",
    "title": "CHIESA NUOVA UZZANESE",
    "body": "– Vedere CHIESINA UZZANESE.",
    "original_title": "CHIESA NUOVA UZZANESE",
    "byte_offset": 3145019
  },
  {
    "context": "",
    "title": "CHIESIMONE",
    "body": "Uno dei grossi torrenti che fluiscono nel \nVal d'Arno superiore. Principia a riunire le prime acque \ndal poggio delle Grillande sul giogo meridionale del \nmonte di Vallombrosa; e raccogliendo per via i borri di \nArfoli, di Caselli e di Cascia, scende vicino alla chiesa di \nS. Miniato al Montanino. Costà vi sbocca il rio di Luco \nche nasce fra Ostina e Cascia, e innoltrandosi fra la chiesa \ndi Rona e la villa del marchese Capponi a Prulli, scende \nsulla nuova strada Regia aretina per quindi sboccare in \nArno fra l'lncisa e Figline.",
    "original_title": "CHIESIMONE",
    "byte_offset": 3145096
  },
  {
    "context": "nella Valle dell'Ombrone pistojese.",
    "title": "CHIESINA (SS. ANNUNZIATA ALLA)",
    "body": "Borgata, la di cui parrocchia fa \nparte del piviere di S. Quirico al Montale nella Comunità \ndella Porta S. Marco, Giurisdizione, Diocesi e circa 2 \nmiglia toscane a levante-greco di Pistoja, Compartimento \ndi Firenze. \nL'Annunziata alla Chiesina ha 641 abitanti.",
    "original_title": "CHIESINA (SS. ANNUNZIATA ALLA)",
    "byte_offset": 3145653
  },
  {
    "context": "in Val di Nievole.",
    "title": "CHIESINA UZZANESE",
    "body": "Borgo con \nparrocchia (S. Maria della Neve) nel piviere, Comunità e \ncirca miglia toscane 3 e 1/2 a ostro di Uzzano, \nGiurisdizione e Diocesi di Pescia, Compartimento di \nFirenze. \nÈ situata sulla Pescia minore, o di Collodi, al Ponte \nUzzanese, per cui si disse Chiesina al Ponte Uzzanese \ninnanzi che fosse deviata più a levante la Pescia di \nCollodi, col fine di bonificare la fattoria di Bellavista e i \npoderi del Cerro . Era in una palustre e malsana pianura, \nattualmente sanificata dalle colmate delle due Pescie, alle \nquali trovasi in mezzo il borgo Uzzanese, sulla strada \nTraversa della Val di Nievole, a confine di 4 Comunità \n(Uzzano, Pescia, Monte Carlo e Buggiano). La Chiesa \nNuova di questa parrocchia fu edificata nel secolo scorso \nun terzo di miglio a settentrione della Chiesina ; ed è sulla \nstrada che guida per gli Alberghi a Pescia. \nLa cura della Chiesina Uzzanese conta 2564 abitanti \ndivisi fra le quattro limitrofe Comunità, cioè: 923 abitanti \nalla Comunità di Pescia; 144 alla Comunità di Monte \nCarlo; 48 alla Comunità di Buggiano, e 1449 abitanti alla \nComunità di Uzzano. \nSi noti che questo popolo non apparisce nei registri del \n1551, sebbene all'anno 1745 la stessa parrocchia contasse \ngià i 1564 abitanti.",
    "original_title": "CHIESINA UZZANESE",
    "byte_offset": 3145991
  },
  {
    "context": "nella Valle del Rabbi in Romagna.",
    "title": "CHIESOLE",
    "body": "Villaggio \ncon parrocchia (S. Mamante) già detta a Bufolano, nella \nComunità Giurisdizione e quasi 5 miglia toscane a \nsettentrione di Galeata, Diocesi di Sansepolcro, stata \nNullius di Galeata, compartimento di Firenze. \nTrovasi sulla riva destra del fiume Rabbi presso la dogana \ndi frontiera denominata S. Marina. – Vedere \nBUFOLANO. \nLa parrocchia di S. Mamante a Chiesole o a Bufolano ha \n129 abitanti.",
    "original_title": "CHIESOLE",
    "byte_offset": 3147291
  },
  {
    "context": "(ad Confluentes) nella Valle del Serchio. ",
    "title": "CHIFENTI",
    "body": "Borgata con parrocchia (S. Frediano) nel piviere \nComunità e Giurisdizione del Borgo a Mozzano, da cui è \ncirca un miglio toscano a settentrione-grecale mediante il \nSerchio, nella Diocesi, Ducato e 11 miglia toscane a \nsettentrione di Lucca. \nLa sua posizione, alla confluenza dei fiume Lima nel \nSerchio, diede a questo borgo il nome di Confluenti, \nalterato in Chifenti sino dai primi secoli dopo il mille; \nnella stessa guisa che altri vici e castelli situati allo sbocco di qualche torrente o fiumana ebbero, o \nconservano tuttora il nome di Confienti o Gonfienti. \nLa chiesa di Chifenti, subentrata all'antico romitorio di S. \nFrancesco dei frati dell'Altopascio, è situata presso la \ncoscia del ponte della Lima, sul quale passa da tempo \nremotissimo la strada maestra che penetra fra le gole del \nSerchio nella Ganfannana. – Da questa confluenza \ncomincia il paese a mostrarsi aspro e malagevole, siccome \nè stato da tempo dei Romani sino alla nostra età un luogo \nd'impeditissimo passaggio. \nIl primo ponte di pietra di Chifenti venne attribuito alla \ncontessa Matilde, riedificato nel 1324 da Castruccio, se \ndobbiamo stare al referto di Aldo Mannucci nella vita che \nscrisse di quel gran capitano. \nIl borgo di Chifenti faceva parte della Vicarìa di Coreglia, \ndi cui subì i destini. – Vedere COREGLIA. \nLa parrocchia di S. Frediano a Chifenti nel 1832 contava \n235 abitanti.",
    "original_title": "CHIFENTI",
    "byte_offset": 3147751
  },
  {
    "context": "nella Valle dell’Ombrone senese.",
    "title": "CHIGI (MEDANE)",
    "body": "– Vedere MEDANE CHIGI.",
    "original_title": "CHIGI (MEDANE)",
    "byte_offset": 3149216
  },
  {
    "context": "",
    "title": "CHIMENTO (S.) in Val d'Elsa",
    "body": "Villa signorile con \nfattoria omonima nella Montagnola di Siena. Ebbe nome \ndalla chiesa di S. Clemente, detta S. Chimenti sino da \nquando era filiale della Pieve a Castello, ora annesso della \nparrocchia di S. Flora a Scorgiano. Trovasi alla destra \ndell'Elsa e del suo influente, il borro di Eagnolo, fra i \npoggi di Bellaria e di Collalto, sul confine della \nComunità e Giurisdizione di Casole con quella di Colle, \ndalla quale città trovasi 6 miglia toscane a ostro, mentre \nda Casole è 4 miglia toscane a levante nella Diocesi di \nColle, una volta di Volterra, Compartimento di Siena. \nRisiede S. Chimento sul fianco occidentale della \nMontagnola che guarda Colle e non vede Siena. Fu la \nvilla S. Chimento patrimonio dell'illustre casa senese, \nattualmente alienata al dovizioso inglese, Leckie, mercè \ndel quale in pochi anni cangiò di aspetto la fattoria di S. \nChimento, siccome fu già notato in una erudita relazione \ndel cavaliere Giovanni Pieri inserita nel Giornale Agrario \nToscano all'anno 1831. (T. V.)",
    "original_title": "CHIMENTO (S.) in Val d'Elsa",
    "byte_offset": 3149297
  },
  {
    "context": "nel Val d'Arno superiore.",
    "title": "CHIMENTO (S.) o S. CLEMENTE A VALLE",
    "body": "Casale e parrocchia antica designata \nsotto i nomignoli di di S. Clemente in Piscinali, poi in \nSerravalle, ossia di S. Clemente in Valle, nell’antico \npiviere di Gropina, ora sotto la pieve di Loro, che è 2 \nmiglia toscane a ostro, nella Comunità medesima, \nGiurisdizione di Terranuova, Diocesi e Compartimento di \nArezzo.  \nRisiede sul fianco occidentale del monte di Pratomagno, \ndove si schiude il vallone del torrente Ciofenna, sulla \nsinistra ripa del quale torrente la chiesa di S. Chimento o \ndi S. Clemente trovasi collocata. \nSembra che nel secolo XI questo luogo portasse il nome \ndi Piscinale, e che ad esso alluda un istrumento del 1068 \ndella badia di Selvamonda, nel quale si nomina la chiesa \ndi S. Clemente in Piscinale del piviere di Gropina. –  \nVedere PISCINALE. \n\nLa parrocchia di S. Clemente a Valle, o a Serravalle conta \n173 abitanti.",
    "original_title": "CHIMENTO (S.) o S. CLEMENTE A VALLE",
    "byte_offset": 3150356
  },
  {
    "context": "",
    "title": "CHIMENTO (S.) sul CERFONE",
    "body": "Nome di uno dei primi \ntributari del torrente Cerfone di Ranco, che probabilmente \nattinse un nome siffatto da qualche chiesa ivi esistita. \nEsso fluisce nel Cerfone fra la villa del Pero e la pieve di \nS. Donnino.",
    "original_title": "CHIMENTO (S.) sul CERFONE",
    "byte_offset": 3151289
  },
  {
    "context": "(Kium o Chium) (PIEVE e VAL DI) in Val di Chiana.",
    "title": "CHIO",
    "body": "Amenissima contrada formata a guisa di \nanfiteatro, cui fanno spalliera i poggi che si diramano da \nquelli di Castellonchio sul Cerfone e della Montanina \nsotto l'Alta di S. Egidio, mentre dal lato della Valle della \nChiana lasciano a Val di Chio un'angusta apertura le \ncolline di Castiglion Fiorentino e di Montecchio Vesponi. \nI torrenti Celone e Vingone la percorrono da grecale a \nlibeccio per il tragitto di circa 5 miglia toscane. È \nfiancheggiata da frequenti villaggi e casali, posti sulle \npendici di ridenti colline coperte di olivi, di vigne e di \nogni sorta di alberi da frutti, talchè fuvvi chi appellò \nquesta vallecola, piuttosto che Valle di Chio , la Valle di \nDio.  \nL'etimologia di tal nome, se non derivò da Clivus, si \nnasconde fra le tenebre dei secoli anteriori al mille. \nNon conosco memorie relative alla Valle di Chio, o alla \nsua pieve di S. Maria, che possino dirsi anteriori all'atto di \nfondazione del priorato Camaldolense di S. Savino posto \nnel piviere di S. Maria sito Chio, la quale carta rimonta \nall'ottobre dell'anno 1066. – Vedere CASTIGLION \nFIORENTINO. \nLa pieve di S. Maria di Chio è situata alla destra del \ntorrente Vingone, circa 3 miglia toscane a grecale-levante \ndi Castiglion Fiorentino. Essa nel secolo XIII aveva sotto \ndi sé le seguenti chiese: 1. S. Cristina di Chio; 2. S. \nMartino a Ristonchia; 3. SS. Biagio e Lorenzo alla \nMontanina; 4. S. Michele a Tuori, o di Orzale; 5. S. \nAndrea a Petreto; 6. S. Enea; 7. S. Bartolommeo a \nFontanella; 8. S. Michele a Largnano; 9. S. Pietro a \nPolvano ; 10. S. Donato a Pergognano; 11. Priorato di S. \nSavino al Colle (di Chio). \nAlcune di queste chiese da lungo tempo furono profanate  o distrutte; altre poi sono state assegnate al piviere di \nMontecchio. Attualmente sono suffraganee di S. Maria a \nChio le sole parrocchiali di S. Lorenzo all Montanina, di \nS. Michele d'Orzale, già detto a Tuori, e di S. Andrea alle \nFontanelle, o a Petreto. \nLa parrocchia della pieve di S. Maria in Val di Chio conta \n446 abitanti.",
    "original_title": "CHIO",
    "byte_offset": 1304493
  },
  {
    "context": "in Val di Chiana.",
    "title": "CHIO (S. CRISTINA DI)",
    "body": "Parrocchia e \ncasale nel piviere di Montecchio Vesponi, Comunità \nGiurisdizione e 3 miglia toscane a grecale di Castiglion \nFiorentino, Diocesi e Compartimento di Arezzo. \nConta una popolazione di 247 abitanti.",
    "original_title": "CHIO (S. CRISTINA DI)",
    "byte_offset": 3153624
  },
  {
    "context": "in Val di Chiana. ",
    "title": "CHIO (S. MARGHERITA A VAL DI )",
    "body": "Casale con chiesa parrocchiale che porta il titolo della vallecola in cui si trova, nel piviere di Montecchio \nVesponi, Comu nità e Giurisdizione di Castiglion \nFiorentino, Diocesi e Compartimento di Arezzo. \nLa parrocchia di S. Margherita a Val di Chio conta 120 \nabitanti.",
    "original_title": "CHIO (S. MARGHERITA A VAL DI )",
    "byte_offset": 3153881
  },
  {
    "context": "in Val di Merse sulla Montagnola Senese. ",
    "title": "CHIOCCIOLA",
    "body": "Villa che fu di uno dei comunelli suburbani di Siena, da \ncui è circa 4 miglia toscane a maestro. Si crede che traesse \nil nome da una scala a chiocciola, la quale si sale nella \ntorre omonima di figura rotonda tuttora esistente. Era un \nsolido fortilizio dell'antica prosapia Turchi, attualmente \nposseduto dai signori Brancadori di Siena. \nNel 21 marzo 1554 ab incarnatione la Chiocciola \npresidiata dai suoi proprietarj e loro villici fece un'ostinata \ndifesa contro un battaglione di mille fanti e cento \ncavalleggeri austro-spagnoli, per cui venne accordato agli \nassediati una capitolazione onorevole, con che i vinti \npagassero ai vincitori 700 scudi d'oro. \nDalla Chiocciola prese il distintivo e l'insegna una delle \n18 contrade di Siena, notissima nelle grandi e liete feste \npopolari di questa città.",
    "original_title": "CHIOCCIOLA",
    "byte_offset": 3154222
  },
  {
    "context": "",
    "title": "CHIOMA",
    "body": "Torrente che nasce sul fronte meridionale dei \nMonti Livornesi fra i casali di Valle Benedetta e di \nGabbro , sotto la strada maestra che attraversa il giogo di \nquei monti per guidare in Maremma. Scende il torrente \nChioma  dietro il poggio di Montenero , bagna quindi le \npendici del colle di Nebbiaja  che gli resta dal lato di \nlevante; e dopo aver percorso per 4 miglia toscane fra le \nscogliere di galestro e di gabbro, mette foce nel \nMediterraneo allo scalo detto della Chioma  fra la Torre \ndel Romito e quella di Castiglioncello di Rosignano, 8 \nmiglia toscane a ostro di Livorno.",
    "original_title": "CHIOMA",
    "byte_offset": 3155094
  },
  {
    "context": "in Val di Magra.",
    "title": "CHIOSI DI CRESPIANO",
    "body": "Una delle \nborgate o ville del castello di S. Maria Assunta di \nCrespiano, nella Comunità Giurisdizione e circa 7 miglia \ntoscane a settentrione di Fivizzano, Diocesi di Pontremoli, \ngià di Luni-Sarzana, compartimento di Pisa. \nÈ situata alle falde del monte di Linari, sprone dell'Alpe \ndi Camporaghena, presso le fonti del torrente Tavarone, \nche è sul confine della Toscana con la Lombardia. –  \nVedere CRESPIANO.",
    "original_title": "CHIOSI DI CRESPIANO",
    "byte_offset": 3155698
  },
  {
    "context": "sul Monte Rotondo in Val di Magra. ",
    "title": "CHIOSO DI ZERI",
    "body": "Una delle ville che con Castolio, Piagna, Paretola e \nRossano fa parte della parrocchia di S. Medardo a \nRossano, nella Comunità e 2 miglia toscane a scirocco di \nZeri, Giurisdizione e Diocesi di Pontremoli, \nCompartimento di Pisa. \nRisiede tra le sorgenti del torrente Teglia e quelle del \nGordana, sopra uno sprone alpestre che staccasi \ndall'Appennino di Monte Rotondo presso al giogo che \nvarca nella Val di Vara. \nSebbene l'etimologia di Chioso , come quella di Chiosi di \nCrespino poco sopra rammentato, ci sembri più naturale \nderivarla da Chiusa , pure non debbo omettere di qui \nrammentare un placito emanato, nell'anno 972, nella villa \ndi Gragio sotto un albero di pero dal marchese Oberto \nconte del palazzo per Ottone I in Italia a favore del \nmonastero di S. Colombano di Bobbio intento a \nrivendicare alcune selve appartenute a quella badia, fra le \nquali una posta a Montelungo, e altra denominata del \nCerro , dove da tempo antico vi erano stati confitti dei \nchiodi di ferro . La quale selva confinava da una parte con \nil luogo di Piscinule que dicitur Pelosa . (MURAT. Ant. \nEstens.) \nNoterò solamente, che i luoghi di Montelungo e di \nCerreta conservansi tuttora fra il varco della Cisa e il \nMonte Gottaro, sul cui fianco orientale esiste il villaggio  \ndi Zeri  e il laghetto di Peloso , circa 5 miglia toscane a \nponente di Pontremoli. – Vedere MONTELUNGO e \nPONTREMOLI Comunità.",
    "original_title": "CHIOSO DI ZERI",
    "byte_offset": 3156163
  },
  {
    "context": "nella Valle dell'Ombrone pistojese.",
    "title": "CHITI",
    "body": "Villa denominata il Castello del Chiti nella parrocchia di S. \nMaria di Pacciana, Comunità di Porta Carratica, \nGiurisdizione Diocesi e quasi 3 miglia toscane a scirocco \ndi Pistoja, Compartimento di Firenze.",
    "original_title": "CHITI",
    "byte_offset": 3157630
  },
  {
    "context": "(Chitinianum già Clotinianum) nella Valle dell'Arno Casentinese.",
    "title": "CHITIGNANO",
    "body": "Villaggio composto di più \nborgora (il Poggio, il Castello e la Pieve) che diede il \nnome sino al declinare del secolo XVIII a un'antica contea \ndegli Ubertini di Arezzo, attualmente capoluogo di \nComunità, con pieve (S. Vincenzio) nella Giurisdizione di \nCastel Focognano, Diocesi e Compartimento di Arezzo, \nda cui è quasi 12 a settentrione. \nRisiede sul fianco orientale dell'Alpe di Catenaja , in uno \ndei suoi contrafforti che staccasi dal Monte Foresto per \nlasciare in mezzo un'angusta profonda vallecola percorsa \ndal torrente Rassina, sulla cui riva sinistra trovasi \nChitignano, 3 miglia innanzi che il Rassina sbocchi \nnell'Arno, nel grado 29° 32’ 10” di longitudine e 43° 40’ \n5” di latitudine, 3 miglia toscane a levante di Castel \nFocognano, miglia toscane 1 e 1/2 da Rassina; 4 miglia \ntoscane a libeccio di Chiusi Casentinese, 4 a scirocco di \nBibbiena, e 5 a settentrione di Subbiano. \nFu in origine feudo dei conti di Chiusi e di Caprese \nconsorti degli Ubertini di Chitignano, ai quali appartenne \nquel Griffone che fondò nell'anno 999 la badia di \nSelvamoda. \nInfatti, allorché l'imperatore Ottone I, con diploma del 7 \ndicembre 967 instituì il feudo di Chiusi nell'Appennino \ndell'Alvernia, assegnando al feudatario una vasta tenuta \nfra il Tevere, l'Arno e la Marecchia, nominò fra le corti \ninfeudate quelle di Vivaria, di Computo, di Clotiniano, e \ndi Sennina  nel contado di Chiusi, paesi che non posso \nriferire alla città e distretto di Chiusi, sivvero al castello \nomonimo del Casentino, da cui i luoghi di Compito, di \nVivajo  e di Chitignano  non sono molto distanti. \nConcorre ad avvalorare ciò l'atto di fondazione della \nbadia di Prataglia, del 1008, di settembre, allora quando \nElemberto vescovo di Arezzo concedeva a quei cenobiti \nterre e tributi dei pivieri di Bibbiena, di Socana, di \nMontefatucchio, alcuni dei quali posti in Vivajo e a \nChitignano, che Clotinianum ivi è chiamato (ANNAL. CAMALD). \nLa famiglia Ubertini, tuttora posseditrice del palazzo e \ntenuta in Chitignano, ebbe da tempo assai remoto, a titolo \ndi feudo, il distretto avito di Chitignano; comecchè non si \nconosca l'epoca, né a quali condizioni fosse a lei data \nl'investitura. Solamente si trova che, verso il 1325, agli \nUbertini per opera del vescovo Tarlati fu tolto il castello \ndi Chitignano, e confiscate le loro rendite; che dopo la \nconquista di Arezzo (anno 1384) la Repubblica fiorentina \naccordò a quei magnati una perpetua acomandigia. Dalla \nquale concessione resulta, che gli Ubertini di già \nsignoreggiavano in Chitignano, e che questo loro \npossesso trovavasi esente da ogni sorta di subordinazione, \nimposizione e aggravio. Nei quali privilegi i conti di \nChitignano si mantennero sino alla legge che abolì i diritti \nfeudali nel Granducato. \nLa pieve di San Vincenzio a Chitignano nei secoli \ntrascorsi fu filiale della battesimale di Socana, siccome lo \nera la cura di S. Margherita di Ruosina, ora annesso di S. \nJacopo a Taena, che è l'unica succursale e piviere del \ndistretto di Chitignano. \nComunità di Chitignano. – Il distretto territoriale di \nChitignano non ha che 4326 quadrati di superficie, dei \nquali sono da detrarre 115 quadrati percorsi di acque e \nstrade. \nVi si trova una popolazione di 966 abitanti a ragione di \n184 individui per ogni miglio quadrato di suolo \nimponibile. \nConfina con tre Comunità. A levante con la Comunità di \nCaprese mediante la strada detta della Dogana che sale \nsul monte Foresto sino alla Casella, dove trova la \nComunità di Chiusi Casentinese; con la quale mediante il \nfosso Rio sbocca nel torrente Rassina, che per breve \ncammino rimonta da libeccio a grecale fino sotto il \npoggio dell'Aquila. Costà lascia sulla destra il Rassina, e \nvolgendo da grecale a settentrione quindi a maestro, gira \nintorno al poggio prenominato per giungere alla Croce di \nSarna sulla strada che guida a Chiusi. Rasente questa via \ntrova il fosso di Ruosina , sotto il cui poggio volgendo la \nfronte da maestro a ponente ritorna nel torrente Rassina, \nche ritrova presso la strada provinciale Casentinese lungo \nla sinistra ripa dell'Arno. \nA questo punto cessa la Comunità di Chiusi e sottentra \nquella di Subbiano, con la quale fronteggia dal lato \nmeridionale alla sinistra del torrente Rassina per termini \nquasi sempre artificiali sino a che sulla strada della \nDogana ritrova la Comunità di Caprese. \nScendendo il poggio ov'è raccolta la popolazione di \nChitignano, nella pendenza verso levante s'incontrano a \nmezza costa varie fonti di acqua dolce così buona ed \nabbondante, che potrebbe servire all'ornamento di una \ncittà; quindi a traverso di un bosco di querci e castagni, \nproseguendo il cammino nella direzione di levante, si \ngiunge nel profondo letto del borro chiamato il Rio, il cui \nalveo riposa sopra un letto calcareo-schistoso, \nfiancheggiato e racchiuso quasi per ogni parte da colline \ndella stessa formazione, nel cui fondo si apre dal lato di \nsettentrione-maestro un varco, per il quale il Rio si fa \nstrada nel torrente Rassina. \nPoco innanzi della confluenza di questi due corsi d'acqua, \na circa 3 miglia di distanza dalla sbocco del torrente \nRassina in Arno, scaturisce un'acqua minerale acidula \nferruginosa, conosciuta sotto il nome di Acqua Acidula \ndel Rio di Chitignano. \nIl primo a farla conoscere fu uno dei conti di Chitignano, \nPier Francesco Ubertini, che ne pubblicò una relazione \nnel 1666. Quattro generazioni dopo lo stesso esempio \nvenne imitato dal suo discendente il Conte Anton Maria \nUbertini, allorché fece della stessa acqua del Rio un \nrapporto MS. del 1790 al medico Presciani in Arezzo. \nChimiche analisi vennero intraprese sulla fine del secolo \ntrapassato dal prof. Giuseppe Bianchi di Pisa; e nel 1822 \nda dott. Luigi Brucker, medico allora in Bibbiena. \nIndagini assai più accurate furono eseguite nel 1823 dai \ndotti chimici Carlo Calamandrei di Firenze, e Antonio \nFabroni di Arezzo. Il primo dei quali pubblicò su tal \nproposito una memoria in Firenze nel 1824, mentre il \nsecondo ne faceva appendice alla sua applauditissima \nStoria ed analisi dell'acqua acidula-minerale di Montione \npresso Arezzo .  \nLo sgorgo dell'acqua di Rio, osservarono quei chimici, \nessere accompagnato da correnti di gas indisciolto \n(probabilmente acido carbonico, ossigeno e azoto \naeriformi) in quantità presso che eguale al volume \ndell'acqua che ne fluiva. \nL'acqua di Rio è di sapore acidulo, e mantiene in tutte le \nstagione quasi costantemente una temperatura di 13 gradi. \nLa maggior diversità che si riscontri fra le proporzioni \ndelle sostanze mineralizzanti dai predominati due \nanalizzatori Calamandrei e Fabroni, consiste nella \nquantità di ferro, assai piccola per il Fabroni, e molto \nmaggiore per il Calamandrei. Quest'ultimo ebbe per \nresultato da 691200 grani di Acqua del Rio di Chitignano, \npari a cento libbre di peso toscano, le seguenti sostanze \nfisse: \n \nSal marino, gr. 8 \nCarbonato di soda, gr. 36 \nSostanza vegetabile, gr. 8 \nCarbonato di ferro, gr. 268 \nCarbonato di calce con poca magnesia, gr. 424 \nTotale, gr. 744 \n \nDei buoni effetti e uso di quest'acqua minerale in varie \nmalattie trattò il prelodato dott. Calamandrei nella \nmemoria sullodata, e il dott. Gregorio Palmi di Rassina in \nun suo scritto pubblicato in Firenze nell'anno medesimo. –  \nVedere l'Articolo ACQUE MINERALI. \nFra i prodotti precipui di questa Comunità sono le \ncastagne, il vino e gli animali neri; e vi fu anche il \ntabacco. \nRapporto all'antica coltura della vite nel territorio in \ndiscorso, giova qui rammentare l'atto di donazione fatto \nnel 1008 dal vescovo Aretino, alla badia di Prataglia, alla \nquale assegnò in dono la nona parte delle rendite di vino \nche gli pagavano i popoli del piviere di Socana, fra i quali \nChitignano, ec. \nCon motuproprio del 14 gennajo 1780 il Gran Duca \nLEOPOLDO I fece godere agli abitanti della contea di \nChitignano le medesime prerogative state accordate alle \naltre comunità del Granducato; e fu allora che riunì in un \nsolo corpo economico col nome di Comunità di \nChitignano il territorio e persone fino allora appartenute ai \ntre comuni di Chitignano, Ruosina e Taena. Al quale corpo economico fu continuato il privilegio di \npotere seminare per proprio uso degli abitanti dentro i \nlimiti della Comunità la pianta del tabacco, privilegio che \nfu tolto alla nostra età. \nNon vi è in Chitignano medico né chirurgo condotto. – Vi \nsi tengono due fierucole per anno, una nel secondo lunedì \ndi giugno, l'altra nel terzo lunedì di ottobre. \nHa la Cancelleria comunicativa in Rassina, luogo in cui \nrisiede il Potestà di Castel Focognano sotto il Vicario \nRegio di Poppi, dov'è l'ufizio di esazione del Registro. La \nconservazione delle Ipoteche e la Ruota sono in Arezzo. \n \nQUADRO della Popolazione della Comunità di \nCHITIGNANO a due epoche diverse (1) \n \n- nome del luogo: CHITIGNANO, titolo della chiesa: S. \nVincenzio (Pieve), diocesi cui appartiene: Arezzo, \nabitanti nel 1745: n° 598, abitanti nel 1833: n° 771 \n- nome del luogo: Taena e Ruosina, titolo della chiesa: \nSS. Jacopo e Margherita (Rettoria), diocesi cui \nappartiene: Arezzo, abitanti nel 1745: n° 257, abitanti nel \n1833: n° 255 \n- totale abitanti  nel 1745: n° 855 \n- totale abitanti  nel 1833: n° 1026 \n \n(1) La popolazione della già contea di Chitignano, \nall’anno 1551, non è conosciuta.",
    "original_title": "CHITIGNANO",
    "byte_offset": 3157889
  },
  {
    "context": "",
    "title": "CHIUSA, CHIUSE, CHIOSO, CHIOSI, CHIUSURA e CHIUSURE",
    "body": "Nomi che traggono tutti la loro radice dalla \nvoce Clusa, o Clausa; la quale, presa sotto l'aspetto \ngeografico, sino dai tempi longobardici significava una \nstretta profonda gola di monti, per cui si serra una Valle: \ncome le Chiuse della Savoja e del Tirolo nelle Alpi; la \nChiusa  del Furlo nell'Appennino di Gubbio, la Chiusa  o \nChiuse lungo la Torrite Cava in Garfagnana; la Chiusa \nnella foce di Val di Marina fra la Caldana e Monte \nMorello, ec. \nPoliticamente presa la voce medesima, sino della stessa \netà longobarda equivaleva a termine di frontiera, a un \npassaggio custodito sul confine del regno ossia di qualche \nMarca, ad oggetto di sorvegliare l'ingresso e l'egresso dei \npasseggeri. \nDi che ne fanno sufficiente prova le nuove leggi di \nAstolfo e di Rachi recentemente trovate dal ch. Carlo \nTroja in un codice del secolo X spettante all'antico \nmonastero della Cava nel ducato di Benevento. La prima \ndelle quali leggi di Rachi ordina alle guardie sui confini \ndelle Marche di sorvegliare i nemici e gli esploratori, \ncome pure fugaces exientes suscipere; sed nullus homo \npar eas (marcas) introire possit sine jussione aut epistola \nregis. Inoltre si ordinava al doganiere (Clusarius) di non \nlasciare escire  per locos positos uomo alcuno senza segno \no lettera del re, (vale a dire senza passaporto) volendo che \ns'interrogassero diligentemente i pellegrini per sapere, \ndonde venivano, e a qual fine, dum ad ingrediendum \nvenerint ad CLAUSAS NOSTRAS qui ad Romam \nambulare disponunt. \nNella V legge del re Astolfo, in quello stesso codice \nriportata, si ordina di restaurare le Chiuse dirupate, e di \nporvi una guardia, ut nec nostri homines possint transire \nsine voluntate regis, neque extranei possint ingredere in \npatriam nostram. \nAnche la legge IX dello stesso re Astolfo rammenta, le \nChiuse del Regno  rapporto alle guardie che avessero \ntrascurato o permesso ai ladri di transire foris Clausas. \n(PROGRESSO di NAPOLI, Fascicolo I anno 1832). \nAd imitazione dei re, i baroni longobardi adoprarono in \nseguito il termine Chiusa  o Chiusura  per esprimere una \nloro speciale bandita, un parco circondato da siepi o da \nalti ripari, un luogo in somma riservato all'uso dei \npadroni. \nA quest'ultima classe appartiene la Chiusa  del Casentino, \nda cui derivò il castello e distretto di Chiusi; la Chiusa  di \nVicarello e delle Parrane presso Colle Salvetti, la Chiusa  \no Chiusura  Obertenga di Val di Chiana, quella di \nRassinata sul Cerfone, il Chiusure di Val d'Ombrone \nsenese, e forse il Chiosi e il Chioso  di Lunigiana, ec. \nIdrograficamente considerata la stessa appellazione di \nChiusa  equivale da lungo tempo siepe, steccato , argine, o \naltro riparo, come la Chiusa de'Monaci in Val di Chiana, \nec. – Vedere CHIUSURA e CHIUSURE.",
    "original_title": "CHIUSA, CHIUSE, CHIOSO, CHIOSI, CHIUSURA e",
    "byte_offset": 3167382
  },
  {
    "context": "",
    "title": "CHIUSA OBERTENGA",
    "body": "– Vedere CHIUSURA OBERTENGA in Val di Chiana.",
    "original_title": "CHIUSA OBERTENGA",
    "byte_offset": 3170215
  },
  {
    "context": "in Val di Marina",
    "title": "CHIUSA (PONTE ALLA)",
    "body": "– Vedere MARINA fiume e VAL di MARINA.",
    "original_title": "CHIUSA (PONTE ALLA)",
    "byte_offset": 3170287
  },
  {
    "context": "sull'Alpe Apuana.",
    "title": "CHIUSE e CHIUSE DI TORRITE CAVA",
    "body": "– Vedere TORRITE CAVA torrente della Garfagnana.",
    "original_title": "CHIUSE e CHIUSE DI TORRITE CAVA",
    "byte_offset": 3170372
  },
  {
    "context": "in Romagna.",
    "title": "CHIUSA DI TREDOZIO",
    "body": "– Vedere TREDOZIO, Comunità e fiume.",
    "original_title": "CHIUSA DI TREDOZIO",
    "byte_offset": 3170480
  },
  {
    "context": "(Clusdinum, già Cluslinum) in Val di Merse.",
    "title": "CHIUSDINO, GIUSDINO, JUSDINO",
    "body": "Terra già castello, capoluogo \ndi Comunità e di piviere, sede di un Potestà nel Vicariato \nRegio di Casole, Diocesi di Volterra, Compartimento di \nSiena. \nÈ situata sulla cima di una tortuosa e scoscesa costa di \npoggi che propagansi nella direzione greco-levante da \nquello più elevato di Montieri, fra il fiume Cecina che gli \nresta a ponente, il torrente Feccia che gli scorre a \nsettentrione e a grecale, e il fiume Merse che gli gira \nintorno dal lato di ostro e di levante. Trovasi a mille \nbraccia sopra il livello del Mediterraneo, nel grado 28° \n45’ di longitudine e 43° 9’ 2” di latitudine, 18 miglia \ntoscane a libeccio di Siena; 14 a ostro di Casole; 8 da \nRadicandoli per la stessa via; 12 a grecale di Massa \nMarittima, e 25 miglia toscane a scirocco di Volterra. \nHa aperta veduta dalla parte orientale di Siena e dal lato \ndi maestrale verso Val di Cecina, ma verso libeccio gli si \npara innanzi l'alto poggio di Montieri, mentre a ostro \nsorge quello di Boccheggiano. \nLa Terra di Chiusdino mostra tuttora una parte delle \nantiche sue mura, dov'esse corrispondono alle abitazioni che vi furono sopra innalzate; dove però queste mancano, \nveggonsi quelle in rovina o affatto atterrate. \nÈ di figura bislunga con due porte, una verso Siena, l'altra \nverso Montieri. La strada che guida dall'una all'altra porta \nè la migliore, più larga e meno scoscesa delle altre, le \nquali montano in costa per fianco, tutte tetre, anguste e da \npoche abitazioni ragionevoli fiancheggiate. \nIl primo nome di Cluslino dato a questa Terra, ci \nrammenta quello di Clusa , o Chiusa , con cui apellossi \naltro casale del piviere e distretto di Montieri per farci \nstrada alla reciproca etimologia, e segnalare, nel casale \ndella Chiusa  di Montieri la Serra  o Chiusa  fra la Val di \nMerse e la Val di Cecina, e nel Chiuslino una Chiusa \nsubalterna della Val di Merse medesima. \nComecchè nei contorni di Chiusdino siasi scavata qualche \nanticaglia, non si trova però di esso rimembranza che \npossa dirsi anteriore al mille; e quantunque le badia di \nSerena fosse meno di un miglio distante dal paese in \ndiscorso, pure nell'istrumento di sua fondazione rogato \nnel 1004 dentro il castello di Serena, fra i tanti luoghi di \nquella contrada ivi rammentati, non si ricorda punto né \npoco il castello né il distretto di Chiusdino. \nNon ostante ciò, questo paese nel principio del secolo XII \ngià nome e forma di castello accennava; avvegnachè in un \nlodo pronunziato, nel 16 agosto 1134, davanti al Concilio \npisano preseduto dal pontefice Innocenzo II, per mettere \nin concordia il vescovo Crescenzio di Volterra con i conti \ndi Frosini, fu deciso che il prelato dovesse mantenere ai \nfigli del conte Ugo di Guido il castello di Frosini con la \nsua corte, come pure la metà del castello e distretto di \nChiusdino, eccettuata la torre e antemurale ivi fatto e da \nfarsi, mentre per parte dei conti si prometteva di lasciare \npresidiare nei casi di guerra il castello di Frosini dalle \ngenti del vescovo Crescenzio e suoi successori, di non \nmolestarlo nel dominio dell'altra metà del castello di \nChiusdino e sua tenuta, come anche per i castelli di \nMontieri e di Montalcinello; finalmente di non prestare \najuto ad alcuno che volesse riedificare l'abbattuto castello \ndi Serena. (AMMIRAT. Dei vesc. di Volterra) \nNuove inquietudini per conto del dominio di Chiusdino, \ndi Montieri e di altri castelli ricevè il vescovo Adimaro \nsuccessore di Crescenzio; il quale determinò di cedere, \nsiccome per contratto rogato nel mese di novembre 1137 \ncol consenso dei canonici e dei suoi fedeli di fatto cedè, a \nRanieri vescovo di Siena la metà del castello e borghi di \nMontieri (eccettuata la canonica e chiesa di S. Niccola) \ncon più la metà della miniera di argento che si ritrovasse \nnei terreni che il vescovo Crescienzio aveva acquistati dal \nConte Ranuccino Pannocchia, oltre la piazza con l'edificio \nposto nel castello di Chiuslino, mentre egli in cambio \nriceveva tutto ciò che la chiesa Senese possedeva nel \nterritorio di Scorgiano. (MURAT. Ant. M. Aevi) \nA indebolire viemaggiormente il dominio dei vescovi \nVolterrani sopra Chiusdino e castelli limitrofi dovè \nconcorrere la sottomissione dei conti di Frosini alla \nSignoria di Siena; la quale verso l'anno 1214 terminò per \nimpadronirsi del Chiusdino distretto. Fu in questo stesso \nanno, quando Pagano vescovo di Volterra, non avendo \ntrovato per lui efficace il privilegio feudale da Arrigo VI \nstato concesso al suo predecessore Ildebrando \nPannocchieschi, cui promise fra gli altri castelli il \ndominio di Chiusdino con sue dipendenze, avvisò di \nricorrere al pontefice Innocenzo III, perché i Senesi \ncessassero di molestare quel vescovo a cagione del \ndominio di Frosini, di Montieri e di Chiusdino. Infatti non \ntardò Giovanni di Velletri vescovo di Firenze eletto in \ngiudice e legato apostolico a sentenziare a favore di \nPagano suo collega, ordinando ai Senesi di restituire al \nvescovo Volterrano i castelli e i distretti preaccennati. Ma \nl'arbitrio non avendo potuto per più valide ragioni aver \neffetto, il vescovo Volterrano stimò miglior partito quello \ndi fare accordo coi Senesi, riconoscendo da essi loro l'alto \ndominio dei castelli di Chiusdino, di Montieri ec. \nmediante un annuo tributo di lire 215 moneta di Siena. \n(AMMIRAT. De’Vesc. di Volterra) \nIl giuramento di fedeltà e sudditanza alla Repubblica per \nparte dei Chiusdinesi fu ricevuto da mess. Giovanni \nCocchi potestà di Siena con istrumento rogato il 22 \nmaggio 1215 nelle pendici del poggio fuori del castello di \nChiusdino. (DEI, Cron. Senese ARCH. DIPL. di SIENA) \nNon corsero molti anni che forti debiti gravitando sulla \nmensa vescovile di Volterra, obbligarono verso la metà \ndel secolo XIII Ranieri vescovo eletto a cercare denari a \nimprestito, ora da Alberto da Quona magnate di Firenze, \nora dalla società Buonsignori ricchissima fra le mercantili \nSenesi. Fu ad oggetto di assicurare il credito di lire 6600, \nstato già con autorizzazione del pontefice Innocenzo IV \nnel 1253 ipotecato sopra il borgo e castello di Montieri, \nche Ranieri vescovo di Volterra con scrittura del 1 \nsettembre 1254 fu costretto di consegnare a Orlando del \nfu Buonsignore e a Rinaldo del fu Cristoforo mercanti di \nSiena, i castelli di Chiusdino e di Casole, il cassero di \nMontieri e le cave di argento con altri beni allodiali \nspettanti all'episcopio Volterrano; obbligandosi il debitore \nalla restituzione di altre 6000 lire di capitale dentro il \ntermine di due anni. (ARCH. DIPL. FIOR. Carte di S. \nFrancesco di Siena.) \nPer riparare a simili oppignorazioni di castelli e di miniere \nil pontefice Alessandro IV, nel 1255, diresse un breve ad \nArrigo vescovo di Lucca, affinché informatosi sulle \nurgenze del vescovo Volterrano, accordasse a \nquest'ultimo, siccome nel 5 marzo 1257 di fatto accordò, \nlicenza di alienare a certe condizioni una parte delle \npossessioni spettanti alla chiesa Volterrana. \nFu perciò che l'eletto Ranieri, con atto pubblico del 12 \ndicembre 1258, cedè per otto anni a una società anonima \nle sue miniere e la zecca di Montieri. (AMMIR. l. cit.) \nContuttociò Chiusdino non ritornò mai più sotto il \ndominio temporale dei vescovi volterrani, siccome lo \ndimostrano gli atti dell'archivio diplomatico di Siena sotto \ngli anni 1271 e 1272; mentre che quella Repubblica \nordinava agli uomini di Chiusdino di eleggere in loro \npotestà Bernardino di Perolla o altri cittadini di Siena. Per \nlo contrario nel 1308 erano invece i Chiusdinesi quelli che \ndomandavano alla Repubblica senese un giusdicente di \nsua elezione; essi che nel 1359 inviarono a Siena i loro \nsindaci per sottoporsi totalmente alle leggi ed essere \nincorporati al contado della Repubblica. Ciò infatti seguì \nper decreto del 1361 emesso dai signori XII di Siena, con \nl'obbligo al Comune di Chiusdino di pagare un tributo \nannuo di fiorini cento in contanti, e d’inviare a Siena per \nla festa di mezz'agosto un palio del valore almeno di \nfiorini 20. (ARCH. DIPL. FIOR. Kaleffo nero) \nPorta la data del 1450 il più antico statuto particolare, con il quale la Comunità di Chiusdino si governava pel civile \ne per l'economico. Fra i suoi articoli vi è l'ordine per una \ngrand'offerta a S. Galgano Guidotti eremita Chiusdinese \ndel secolo XII, obbligando uno per famiglia di recarsi nel \ngiorno di sua festa alla badia di S. Galgano in Monte \nSiepi, posta 3 miglia toscane a levante di Chiusdino. – \nVedere BADIA di S. GALGANO. \nFra le chiese più antiche di Chiusdino eravi quella quella \ndella Badia di Serena, sotto l'invocazione di S. Maria \ndella Neve. Le sue rovine esistono quasi un miglio \ntoscano a levante del paese sopra un colle selvoso, dove \ngià fu un castelletto omonimo, antico feudo dei conti della \nGherardesca già consorti de'Pannocchieschi. \nSpettava ai monaci di Serena la chiesa di S. Martino, \nposta dentro Chiusdino con una piccola clausura annessa; \nla quale nei secoli XVI e XVII servì di abitazione a pochi \nVallembrosiani chiamati costà dalla vicina badia alla cura \ndelle anime. Al quale scopo la Comunità assegnò a quel \nmonastero rendite e effetti. \nQuindi avvenne che il giuspatronado della chiesa di S. \nMartino fu causa di una lite agitata avanti la corte di \nRoma, la quale, nel 26 luglio 1554, sentenziò a favore dei \nmonaci. (ARCH. DIPL. FIOR. Carte della Badia di \nRipoli) \nLa pieve di Chiusdino (S. Michele) è situata nella parte \npiù eminente del paese, ed ha il titolo di prepositura. Essa \nnel secolo XIV era matrice delle seguenti chiese: 1. S. \nPietro a Vallicelloli; 2. S. Lorenzo di Bossolino; 3. S. \nAndrea in Padule; 4. S. Bartolommeo al Fossato; S. \nPancrazio; 6. Ospedale di Chiusdino.  \nPiù moderna è la chiesa della Visitazione di Maria, detta \nla Madonna di Porta piana , e quella della Beata Vergine \ndelle grazie, due cappelle fuori della Terra di Chiusdino. \nAttualmente fanno parte del piviere di Chiusdino S. Maria \nAssunta a Ciciano, e San Lorenzo al Castelletto \nMascagni. – Quest'ultima chiesa fu eretta in parrocchia \nnel 1629 dal vescovo di Volterra e dotata dalla Comunità \ndi Chiusdino, che ne godè perciò il giuspadronato. \nComunità di Chiusdino. – Il territorio spettante a questa \nComunità abbraccia una superficie di 40540 quadrati, dei \nquali 1713 quadrati sono occupati da strade pubbliche, da \nletti di fiumi, di torrenti e altri corsi d'acqua. \nVi si trovava nel 1833 una popolazione di 3513 abitanti, a \nragione di circa 73 individui per ogni miglio quadrato di \nsuolo imponibile. \nConfina con sei Comunità; a ostro, dove ha il più corto \nlato, fronteggia con la Comunità di Roccastrada mediante \nil torrente Farmulla tributario della Farma, a partire da \nponente a levante dal Pian del Nespolo sino alla \nconfluenza del borro Recensi, dove lascia il Farmulla, e \nvoltando da ostro a scirocco trova la Comunità di \nMonticano. Con questa in parte confina lungo la strada \nche da Monticano guida in Maremma, mediante la quale \nvarca il poggio di Scalvaja ; poscia per termini artificiali \nscende nel fiume Merse che trova al Cerro Crociato, e \nlungh'esso s'innoltra dal lato di levante passando sotto \nMonte Siepi, a levante della badia di S. Galgano, dove \naccoglie il tributo del torrente Gallesa , che scende dalla \npendice orientale del poggio di Chiusdino, al di là del \nquale trova la bocca del torrente Freccia. A questo punto \nil confine comunicativo seguendo l'andamento del fiume \nvolta faccia da levante a ostro, finchè alla confluenza del \ntorrente Gonna la Merse piega nuovamente la fronte a \nlevante. Costà subentra la Comunità di Sovicille, con la  \nquale l'altra di Chiusdino confina lungo la corrente della \nMerse, sino a che lascia a destra il fiume per entrare a \nsinistra nel fosso Ricaùsa  suo tributario, e per andare \nincontro a quello delle Filicaje , col quale sale il poggio di \nSpannocchia, e quindi riscende sul fianco settentrionale \ndel poggio medesimo nel fiume Merse fra il diruto \nconvento di S. Lucia e le vestigie della rocca di Monte \nArrenti. \nA questo punto voltando direzione da settentrione a \nponente, arriva sulla strada maestra che da Siena per Val \ndi Rosìa conduce a Chiusdino rimontando il torrente \nRosìa, mediante il quale trovasi a confine dal lato di \nsettentrione con la Comunità di Casole. Costà dopo breve \ntragitto, abbandonato a levante il torrente Rosìa, volgesi \nverso maestro per cavalcare il poggio di Cotorniano e \ninnoltrarsi di là per termini artificiali sino al Campo \nBarucci, dove trova sul torrente Foci la Comunità di \nRadicondoli. Con quest'ultima piegando da maestrale a \nponente rimonta verso la sorgente del Foci salendo la \nMontagnola presso il castello della Selva, dove tocca la \nComunità di Montieri, con la quale per uno sprone della \nMontagnola medesima si dirige da maestrale a ostro verso \nil poggio Cornocchia , e di là trapassando il torrente \nFeccia, quindi il torrente Sajo, torna a riscendere nel \nfiume Merse che cavalca all'occidente dei poggi di \nChiusdino sotto il casale di Ciciano, mentre dalla parte \ndestra del fiume monta le pendici orientali del poggio di \nBocheggiano onde ritornare sul torrente Farmulla a \ncontatto con la Comunità di Roccastrada, che ritrova al \nPian del Nespolo. \nUna sola strada rotabile passa per questa Comunità. È \nl'antica provinciale Massetana che da Siena per Val di \nRosìa conduce a Chiusdino, e di là per Montieri a Prato e \nMassa, sebbene non sia essa accessibile alle vetture se \nnon che da Siena sino a Chiusdino. \nFra i maggiori corsi d'acqua che nascono, o che \ntrapassano per il territorio di Chiusdino, dopo il fiume \nMerse che lo attraversa dal lato di ostro e lo e lo rasenta \ndalla parte di levante, havvi dal lato di settentrione il \ntorrente Feccia che viene da Radicandoli e che vuotasi nel \nfiume prenominato dopo avere accolto per via il Foci e  \naltri minori rivi, tra i quali il Gallesa  o Galesia che nasce, \ncome si è detto, nella pendice orientale del poggio di \nChiusdino. \nLa struttura del suolo della Comunità di Chiusdino, \nsituata fra le crete marnose di Val di Merse, la calcarea \nsemicristallina della Montagnola e i gabbri di Travalle, se \nnon m'inganno, non fu per anco nel suo insieme \nbastantemente studiata e descritta dai naturalisti della \nnostra età. I cenni che però su di essa trovansi sparsi nelle \nmemorie di Giuseppe Baldassarri, nei viaggi del Targioni, \ndel Santi, e in qualche altro scritto di autori più moderni, \ndanno essi solo a divedere l'importanza di questa \ncontrada; in mezzo alla quale scaturiscono tanti vapori \nsolfurei, tanti gas acidi, tante acque minerali, costà dove si \nformano tanti nuovi sali, cotante incrostazioni selenitiche \ne stalattitiche, cotanti filoni e pietrificazioni quarzose, \ndove finalmente vanno ad aggrupparsi nella montuosità di \nMontieri tre valli singolarissime; cioè, quella della Cornia \ncon le vallecole adiacenti della Milia e della Pecora; la Valle della Cecina, e questa della Merse; quei cenni, dissi, \nsono arra bastevole a destare nei scienziati una lodevole \ncuriosità per approfondire i fenomeni complicati ed arcani \nche opera la natura nella scorza scorza esteriore di questo \nterritorio. \nIn aspettativa di ciò, epilogando le poche indagini fatte, \npuò dirsi, che l'ossatura apparente e superiore dei poggi di \nChiusdino mostrati di calcarea ora cavernosa ora \ncompatta con filoncini di ferro silicato, i quali danno un \naspetto dendritico, a quelle rocce attraversate e più spesso \nincrostate dalla calcarea-concrezionata in forma di \ntravertino, talvolta ricoperte nei fianchi da banchi di \npudinga calcareo-siliceo, formati di ciottoli e di ghiaje di \nvario colore, qualità e grandezza. Alla quale formazione \nserve di base la marna conchigliare, ossia mattajone, che è \nla creta senese. \nVerso la Montagnola la roccia calcarea compatta prende \nl'aspetto di un marmo sotto-salino di fondo bianco con \nmacchie gialle, rosse e azzurro-nerastre; mentre la stessa \ncalcarea subgranulare è bene spesso intersecata o \nricoperta dalla calcarea concrezionata e solfata. \nAppartengono a quest'ultima qualità le gessiere di Caùsa \nsulla via Massetana, all'occidente del poggio di \nSpannocchia, cui fanno corona estesi banchi di travertino \nspugnoso che si stendono nel piano detto del Padule sino \na ostro dei poggi di Pentolina . \nSulla sinistra ripa del torrente Sajo che bagna la pendice \norientale del poggio di Travalle, (nome che indica da sé \nstesso la sua ubicazione, tra la valle cioè della Cecina e \nquella della Merse) scaturiscono con grande impeto e \ncupo sibilo in forma di densi e candidi vapori i fumacchi o \nsoffioni dei Lagoncelli di Travalle, resi noti dal ch. Paolo \nMascagni per l'acido boracico che forniscono. – Vedere \nLAGONI. \nDi un'acqua acidula solforosa fredda nei contorni del \nCastelletto Mascagni, e di certe zolfatare lungo il fosso \nCona sotto la chiesa del Castelletto, fu fatta menzione dal \nTargioni nella relazione dei suoi Viaggi; ed il Santi \naggiunse, che non una sola, ma più sorgenti di simili \nacque pullulano per lungo tratto del fosso Cona, sulla ripa \ndestra del quale esiste una rupe di alabastrine (solfato di \ncalce) adoprata nel paese per fare gesso. \nNé solo polle d'acque sulfuree, ma trovansi pure fra \nTravalle e Chiusdino spazj di terreno, donde emanano dei \ngas acidi, dei vapori solforosi e intorno a cui si fabbricano \nnaturalmente solfati, solfuri, carbonati e zolfo, al pari che \nlungo le polle dell'acqua minerale preaccennata. \nLa campagna di Chiusdino nelle insenature e cavità della \nvalle è fangosa e palustre anziche nò. Essa è nella \nmassima parte coperta di boschi cedui, di pasture, o di \nforeste di cerri, di suvere, di frassini e di betule. Nelle \nselve più domestiche sono i castagni, la cui raccolta \ncostituisce uno dei più essenziali prodotti agrarj di questa \nComunità. \nI vigneti, qualche ulivo e i campi sativi più frequenti \ns'incontrano nelle vicinanze di Chiusdino, nella fattoria \ndel marchese Feroni a Frosini, nel poggio di Ciciano e \nintorno il Castelletto Mascagni. Nel 1676 in questo \nterritorio, che occupa una superficie di circa 50 miglia \nquadrate toscane, non si contavano che 32 poderi. Nei \nsuoi estesi boschi e selvaticheti potrebbesi pertanto \nallevare un numero di bestiame lanuto, bovino e porcino \nassai maggiore di quello che attualmente vi si mantiene. \nL'aria della Comunità in discorso, tanto lungo la Merse \nche nel vallone della Freccia, nell'estate è infida, umida \nnell'inverno; mediocremente salubre nei poggi di \nChiusdino, di Ciciano, ec. ma rigida nella fredda stagione \nstante le nebbie che si alzano dai subiacenti piani e la \nventilazione impedita dal lato occidentale a causa del \nmontuoso elevato gruppo dei poggi di Montieri, di Prata e \ndi Gerfalco. \nNon si praticano in Chiusdino mercati settimanali, ma \nsolamente due fiere di bestiame, una delle quali cade nel \ndì primo maggio, l'altra di maggior concorso nel 2 \ndicembre. \nCol regolamento governativo del 2 giugno 1777, relativo \nall'organizzazione delle comunità della Provincia \nsuperiore di Siena, vennero riuniti in un solo corpo per \nformare l'attuale Comunità di Chiusdino quattro \npreesistenti comuni con otto comunelli, cioè: i comuni di \nChiusdino, di Gerfalco, di Montalcinello e di Travalle. \nGli otto comunelli aggregati portavano i nomi seguenti: 1. \nPalazzo a Fichi ; 2. Frosini; 3. Pentolina; 4. Montarrenti ; \n5. Castiglion lungo Farma ; 6. Maciano, se non fu \npiuttosto Ciciano; 7. Luriano e Folgori; 8. Tamignano. \nAlcuni dei nominati comunelli, come Folgori, Castiglion \nlungo Farma , e Tamignano  più non esistono, mentre il \ncomune e popolo di Gerfalco fu posteriormente aggregato \nalla Comunità di Montieri. \nLa Comunità mantiene nel capoluogo un medico-chirurgo \ne un maestro di scuola; un altro chirurgo e un maestro \nhanno stanza in Travalle, e un terzo maestro in \nMontalcinello. \nChiusdino si gloria di aver dato i natali nel 1148 a San \nGalgano Guidotti, della cui vita un illustre devoto in \nquest’anno (1835) ha pubblicato in Firenze un succinto \ncompendio corredandolo di due eleganti incisioni con la \nveduta della chiesa rotonda di San Galgano sul Monte \nSiepi, attualmente cura, la pianta e spaccato del diruto \ngrandioso tempio della vicina badia omonima nello stato \nattuale. \nSebbene compreso in questa stessa Comunità, non devesi \ntogliere al Castelletto Mascagni  il suo maggior pregio, \nche è quello di aver visto nascere e morire fra le avite \nmura l’anatomico più famoso del secolo XVIII. \nTrovasi in Chiusdino la cancelleria comunitativa, che \nserve anche alle Comunità di Montieri, di Monticano e di \nElci. Vi risiede un Potestà che ha la giurisdizione civile \nsolamente sul distretto Chiusdinese, dipendente pel \ncriminale e per gli atti di governo dal Vicario Regio di \nCasole. L’ingegnere di Circondario è in Radicandoli, \ndov’è pure l’ufizio di esazione del Registro; la \nconservazione delle Ipoteche e la Ruota si trovano in \nSiena. \n \nPOPOLAZIONE della Comunità di CHIUSDINO a tre \nepoche diverse \n \n- nome del luogo: Castelletto Mascagni, titolo della \nchiesa: S. Lorenzo (Rettoria), diocesi cui appartiene: \nVolterra, abitanti nel 1640: n° -, abitanti nel 1745: n° \n120, abitanti nel 1833: n° 375 \n- nome del luogo: CHIUSDINO, titolo della chiesa: S. \nMichele (Prepositura), diocesi cui appartiene: Volterra, abitanti nel 1640: n° 631, abitanti nel 1745: n° 587, \nabitanti nel 1833: n° 889 \n- nome del luogo: Ciciano, titolo della chiesa: S. Maria \nAssunta (Pieve), diocesi cui appartiene: Volterra, abitanti \nnel 1640: n° 94, abitanti nel 1745: n° 160, abitanti nel \n1833: n° 378 \n- nome del luogo: S. Galgano a Monte Siepi, titolo della \nchiesa: S. Galgano (già Eremo ora Rettoria), diocesi cui \nappartiene: Volterra, abitanti  nel 1640: n° -, abitanti nel \n1745: n° -, abitanti nel 1833: n° 238 \n- nome del luogo: Luriano e Scalvaja o Folgori, titolo \ndella chiesa: S. Giovanni Battista (Pieve), diocesi cui \nappartiene: Volterra, abitanti nel 1640: n° 69, abitanti nel \n1745: n° 168, abitanti  nel 1833: n° 245 \n- nome del luogo: Montalcinello, titolo della chiesa: S. \nMagno (Pieve), diocesi cui appartiene: Volterra, abitanti \nnel 1640: n° 114, abitanti nel 1745: n° 221, abitanti nel \n1833: n° 496 \n- nome del luogo: Monti e Malcavolo, titolo della chiesa: \nS. Maria e S. Giovanni (Pieve), diocesi cui appartiene: \nVolterra, abitanti nel 1640: n° 286, abitanti nel 1745: n° \n403, abitanti nel 1833: n° 349 \n- nome del luogo: Pentolina, titolo della chiesa: S. \nBartolommeo (Pieve), diocesi cui appartiene: Siena, \nabitanti nel 1640: n° 49, abitanti nel 1745: n° 49, abitanti \nnel 1833: n° 87 \n- nome del luogo: Travalle, titolo della chiesa: SS. \nMichele e Silvestro (Prepositura), diocesi cui appartiene: \nSiena, abitanti nel 1640: n° 309, abitanti nel 1745: n° \n323, abitanti nel 1833: n° 451 \n \n- totale abitanti  nel 1640: n° 1552 \n- totale abitanti  nel 1745: n° 2031 \n \nFrazione di popolazione proveniente da altre Comunità \n \n- nome del luogo: Selva e Cotorniano, titolo della chiesa: \nSS. Pietro e Paolo, comunità dalla quale deriva: Casole, \nabitanti nel 1833: n° 5 \n \n- totale abitanti  nel 1833: n° 3513",
    "original_title": "CHIUSDINO, GIUSDINO, JUSDINO",
    "byte_offset": 3170557
  },
  {
    "context": "",
    "title": "CHIUSE",
    "body": "– Vedere CHIUSA, CHIUSURA e CHIUSI del Casentino.",
    "original_title": "CHIUSE",
    "byte_offset": 3170372
  },
  {
    "context": "in Val di Chiana (CLUSIUM, già CAMARS degli Etruschi).",
    "title": "CHIUSI",
    "body": "Città altamente celebrata fra le più antiche di \ntutta Italia, una delle dodici Metropoli dell’Etruria, stata \nsede del più potente e splendido Lucumone, XII secoli più \ntardi residenza di un duca Longobardo, quindi di un \nconte, dopo che era già capoluogo di estesa diocesi \necclesiastica, siccome lo è attualmente di ristretta \nComunità e di un Vicariato Regio, nella Ruota di Siena, \nCompartimento di Arezzo. \nSiede sopra agevole aperta collina non più che 675 \nbraccia superiore al livello del Mediterraneo; 254 braccia \nsopra il letto attuale della Chiana, fra il torrente Astrone \nche gli passa a ponente, e il fiume Chiana che ne lambisce \nla base dal lato di levante-grecale, là dove spandesi in \npiccolo lago che da Chiusi riceve il nome, presso la gran \ndiga, o Argine di separazione fra le acque delle due \nChiane, nel grado 29° 36’ 5” di longitudine e 43° 1’ 2” di \nlatitudine, 40 miglia a ostro d’Arezzo; 22 pure a ostro di \nCortona; (ERRATA: 12 a scirocco di Montepulciano) 18 a \nscirocco di Montepulciano; 20 da Pienza; che trovasi al \nsuo ponente-maestrale come lo è Siena, da cui è 48 miglia \ntoscane lontana. \nSi apre davanti a Chiusi una spaziosa e fertilissima \ncampagna, che in forma di anfiteatro si presenta dal lato \ndi Città della Pieve, cui fanno ala a settentrione-grecale \nl’Alta di S. Egidio e il monte di Cortona, a libeccio quello \npiù propinquo di Cetona, mentre a settentrione-maestrale \nl’occhio si spazia sino allo sbocco della pianura di \nArezzo. \nTale è la situazione sorprendente di questa rediviva città, \nche per otto e più secoli appellare si potè piuttosto che \nde’viventi la città dei sepolcri. \nVolendo in poco ristringere i fatti precipui allusivi alla \nstoria di Chiusi conviene percorrerne le vicende sommarie \nsotto le quattro seguenti epoche; 1° Chiusi Etrusca; 2° \nChiusi Romana; 3° Chiusi del Medio Evo; 4° Chiusi \nModerna. \nCHIUSI ETRUSCA – Si perde nel bujo di remotissima età \nl’origine di Chiusi, del cui primo splendore e civiltà \ndanno per altro evidenti riprove i copiosi monumenti \nd’arte ivi trovati, e le parole non compre di solenni \nscrittori. \nDalle quali cose si può conchiudere, quasi senza tema di \nerrare, che quando Roma nasceva, Chiusi era nel suo \nfiore, mentre essa sopra ogn’altra fra le 12 Lucumonie \ndella Toscana figurava. \nCamars (altramente Camers) e Clusium sono i due nomi \nche Polibio e Livio diedero alla città di Chiusi. – Inutile \nsarebbe perdersi in nuove indagini per aggiungere \nalcunché alle congetture da tanti eruditi state emesse \nsull’etimologia di Camars o Camers, nome che con poca \nvarietà di desinenza si trova intorno a quella età ripetuto \nnei Camerj Umbri (Camerino) e nei Camerj di Sabina. \nLa quale appellazione, rapporto alla città in discorso, fu \ncangiata in Clusium per fare onore (credè Mauro Servio) a \nClusio figlio di Tarconte re de’Tirreni; comecchè la stessa \ncittà potesse ritenere a un tempo medesimo l’uno e l’altro \nnome, nella guisa che a quei tempi con doppio vocabolo \nsi distinsero varie isole e altre città dell’Etruria. \nPer eguale ragione non gioverebbe al nostro scopo \nrimettere in campo l’esagerata descrizione Pliniana del \nmausoleo di Porsena entro il labirinto di Chiusi (poichè \nniun altro prima o poi quell’opera portentosa né vide né \npiù rammentò) per arguire da un sì stravagante fabbricato \ndella magnificenza dei Chiusini, della ricchezza e potenza \ndi un loro re. \nDocumenti più positivi, e opere superstiti più eloquenti \nnei loro nascondigli seppero resistere al tempo quasi per \nprovare che poche altre città somministrar seppero cotanta \ncopia di sarcofagi, tante figuline, tanti scarabei, tante urne \ne tegoli scritti, quanti se ne scuoprirono, e tuttora si vanno \ndiscuoprendo a Chiusi e nei paesi a quella città finitimi. \nEra in una parola lo stato dei Chiusini cinque secoli prima \ndell’era nostra prosperoso e potente in modo, sì \nfattamente grande il nome di Porsena loro re, che quando \nquesti con numerosa oste da Chiusi si mosse per rimettere \nin Roma l’espulso Tarquinio, tremò il Campidoglio, né il Senato ebbe mai (lo confessa Tito Livio) spavento simile \na quello. Cosicché, se non era il valore di Orazio Coclite e \nil caldo amore patrio di Muzio Scevola, la Repubblica \nRomana si sarebbe estinta neonata. \nBensì dopo 118 anni la città di Quirino tremar di nuovo fu \nvista, quando, liberata Chiusi dall’aggressione dei Galli \nSenoni, tutto il peso della guerra si rivolse da quei barbari \ncontro Roma. \nAnche la risposta data da Brenno agli ambasciatori \nRomani, recatisi a Chiusi per chiedergli ragione del suo \nostile procedere verso popoli alla sua nazione innocui, \ninfestandone i possessi, disertandone i campi, e \nassediando intorno la città, anche quella fiera risposta \ndiede chiara testimonianza della prosperità dello stato di \nChiusi, quando il Gallo duce disse, aver i Chiusini \nun’estensione di territorio vastissima e assai maggiore di \nquello che potevano essi coltivare, nel tempo che \nricusavano orgogliosamente di concederne parte ai Galli \nper lavorarlo. (PLUTAR. Vit. Camill.) \nFinalmente sembra riferire all’etrusca Chiusi il tipo di \nalcune medaglie con l’impronta di un cinghiale e un \ncacciatore, quasi per indicare lo stato agreste di quel \nterritorio e la dovizia di animali, caratteristica della \ncontrada anche nei tempi posteriori, quando una cerva \nfuggendo un lupo fu uccis a da’Galli accampati nel \nterritorio di Chiusi, mentre l’altra fiera senza offesa si \nfece strada in mezzo all’oste Romana. (T. LIV. Decad. I \nlib. X) \nCHIUSI ROMANA – Non saria cosa facile il precisare \nl’anno in cui Chiusi col suo territorio fu incorporata alla \nRepubblica Romana, per quanto da T. Livio si sappia, \nche, all’anno 296 avanti G. C., il console Fabio Massimo \nlasciò una legione in Chiusi alla cura di L. Scipione \nvicepretore dell’Etruria, la quale fu sorpresa, circondata e \ndistrutta dai Galli Senoni che tennero piè fermo per pochi \nistanti nella città di Chiusi, rimasti pienamente vinti dalla \nbravura del console Fabio, e dall’azione magnanima del \nsuo collega P. Decio, che in mezzo alla pugna si sacrificò \nalla patria. \nNon ostante che gli abitanti di Chiusi facessero in \nquest’ultimo conflitto causa comune coi nemici di Roma, \nnon è inverosimile che essi rientrassero ben presto in \ngrazia dei vincitori, giacchè la conservazione della lingua \nnazionale nei loro vasi, nelle loro urne e in altri \nmonumenti di quella età mostra che il popolo Chiusino \nconservò per lungo tempo le sue patrie leggi, le antiche \nabitudini e la lingua propria, alla quale in seguito essi \naccoppiarono fecero un misto di etrusco-latino, siccome \nlo dimostrano le scritture, i sepolcreti e le lapidi della \nseconda epoca spettanti alla città e territorio di Chiusi. \nDel lustro di Chiusi sotto il governo di Roma ne fanno \nfede i frammenti superstiti, fra i quali un’iscrizione posta \ndai Chiusini alla statua di L. Silla Felice, 80 anni prima \ndell’era volgare, due anni dopo accaduta la battaglia data \ndai Sillani presso Chiusi a un esercito di 30000 romani \ncomandati dal console Papirio Carbone. È una prova \ndell’importanza di questa città all’epoca romana quel Q. \nGavio Chiusino della Tribù Arniense da Augusto \nimpiegato in ufizio giuridico in Chiusi, dove risiedere \ndoveva pur anche un tribunale collegiale di seconda \nistanza, siccome apparisce da un frammento di lapida \nesistito nell’antichissima chiesa di S. Mustiola, in cui \nerano nominati i Triumviri Iterum J. D. Clusii. Anche \nl’andamento della via Cassia che sino dai tempi della \nRepubblica attraversava la Toscana passando per Chiusi, \nrestaurata dall’imperatore Adriano dai confini del contado \nChiusino sino a Firenze; la celebrità in cui erano a tempi \ndi Augusto le Terme Chiusine; i cognomi di alcune \nfamiglie romane più volte ripetuti nei marmi e nelle \nfiguline di Chiusi; i ricchi ornamenti di preziosi metalli \ntrovati negl’ipogei di quella età, sono altrettante prove \ndella prosperità di Chiusi all’epoca romana. \nArroge a tutto ciò la militare colonia, che sotto la dittatura \ndi Silla ci sembra essere stata dedotta nel territorio di \nChiusi per partecipare ai Chiusini nuovi una porzione dei \nvasti campi appartenuti ai Chiusini vecchi , rammentati dal \nvecchio Plinio. \nSul quale ultimo proposito io temo che con le parole \nClusini veteres e Clusini novi  lo storico volesse indicare \ndue caste distinte della stessa contrada, piuttosto che due \ndiversi paesi e città; e molto più difficile mi sembra il \nsostenere l’opinione di colo ro, i quali, dopo aver lasciato \nai Chiusini vecchi l’antica città di Camars, fanno \nattraversare ai Chiusini nuovi  tutto il contado Aretino per \ntrapiantarli a Chiusi del Casentino, al varco immaginario \ndi Annibale in Toscana. – Vedere CHIUSI del \nCASENTINO. \nChe se non riescì facile altrove d’interpretare Plinio con \nammettere l’esistenza contemporanea di tre diversi Arezzi \nper lasciare agli Arretini veteres l’antica città, e \nfabbricarne una seconda per gli Arretini Fidentes, e poi \nuna terza agli Arretini Julienses, forza sarà convenire che \nl’autore medesimo, rapporto a Chiusi, intendesse parlare \ndi due classi di Chiusini, cioè de’vecchi o nazionali \nindigeni del municipio di Chiusi, e de’Chiusini nuovi, \nossia di quelli dedotti in qualità di coloni per essere messi \na parte del vasto territorio di quel municipio. \nL’iscrizione posta per ordine dei Decurioni di Chiusi \nnell’anno 194 dell’era nostra davanti all’ara di Diana per \nla salute dell’imperatore Settimio Severo; il nome di \nPomponio Duumviro Quinquennale trovato nel rovescio \ndi un’iscrizione sepolcrale nelle antiche catacombe di S. \nMustiola, provano abbastanza, che i Chiusini sotto il \ndominio di Roma governavansi con le proprie leggi nella \nguisa dei romani municipj, mentre i coloni della stessa \ncittà di Chiusi tenevano in Roma i loro patroni, siccome \nlo danno a divedere altri frammenti riportati dal Gori nella \nsua Raccolta d’iscrizioni antiche della Toscana. \nAnche il Monte di Venere, rammentato nel privilegio da \nCelestino III concesso nel 1191 dal vescovo di Chiusi, \nMonte che tuttora conserva lo stesso vocabolo nella più \nelevata prominenza fuori della porta Lavinia di Chiusi, \ngiova a ricordare il culto degli antichi Chiusini alla Dea di \nGnido. \nFinalmente gli avanzi di colonne, di capitelli e di altri \nlavori architettonici eseguiti in brecce e in marmi orientali \npreziosissimi, alcuni del quali rimessi in opera in edifizj \ndel medio evo, indicano anch’essi essere stati condotti in \nChiusi durante la potenza romana, e di aver servito in altri \ntempi per edifizj cospicui e opere pubbliche da lunga \nmano abbattute; delle quali opere restano tuttora sparse \nsostruzioni nei sotterranei dell’attuale città. Fu nei \nsotterranei medesimi dove in seguito si rinvennero le \nCatacombe di S. Mustiola, cimitero dei primi cristiani di Chiusi, le di cui iscrizioni sono state pubblicate e \nillustrate nel 1833 dal ch. Gio. Battista Pasquini can. \nVicario di quella diocesi. Come nei sepolcreti dei dintorni \ndi Chiusi si trovarono nascoste le ultime spoglie etrusche, \ncosì nelle catacombe si ravvisarono le prime vittorie di \nfede di Cristo riportate dai Chiusini a partire dal secolo III \ndi nostra salute. Fra tanti altri formava costà il più \nglorioso trofeo l’urna contenente le ceneri della regal \nvergine S. Mustiola, martirizzata nella persecuzione \ndell’imperatore Aureliano. Ed è nel sovrapposto suolo di \nquel cimitero, dove videsi innalzare la prima chiesa \nmatrice di Chiusi. \nCHIUSI del MEDIO EVO – Fu Procopio il primo che \nrammentò Chiusi in potere delle gotiche orde all’anno \n536, allora quando il re Vitige facendo ogni sforzo per \nresistere al vittorioso Belisario, prima da abbandonare i \ncontorni di Roma, ordinò che mille soldati s’inviassero \nalla custodia di Chiusi sotto il duce Gibimere, e un eguale \npresidio destinò a difesa della forte posizione di Orvieto. \n(PROCOP. De Bello Goth. lib. II, c. 11.) \nIl quale fatto basta per sè solo a provare, che anche a \nquell’epoca Chiusi considerare dovevasi qual città \nsuscettibile alla difesa, e una delle piazze militari di \nqualche importanza. Fu probabilmente in grazia della \nfavorevole posizione, e della munita difesa di Chiusi, che \nil re della distruzione (Totila) lasciò in piedi le \nfortificazioni di Chiusi, mentre atterrava quelle di Spoleto \ne di Assisi. (MARCELLIN. Chron. ad ann. 543)  \nNè la caduta delle mura Chiusine attribuire si potrebbe \nalla violenza dei sopraggiunti Longobardi piuttosto che \nalla lima del tempo che tutto rode. Avvegnachè in un \ncontratto fatto in Chiusi nel dì 25 maggio anno IX del \nregno di Desiderio, VI di Adelchi suo figlio (anno 765 era \nvolgare) non solamente si rammenta una porta della città \ndi Chiusi, ma ancora la vicina chiesa matrice di S. \nMustiola. \nDell’antichità di questo tempio cristiano ci fa luminosa \nfede una lunga iscrizione incisa in tre tavole marmoree, \ntraslocate nell’attuale cattedrale. Le quali tavole furono \ntolte dall’altare della confessione in S. Mustiola, dopo \nquello più vetusto di legno, riedificato di marmo da \nGregorio duca di Chiusi, verso l’anno 724 dell’Era \nVolgare. \nEd è in questa chiesa, da poco in quà barbaramente \nabbattuta, dove per lunga pezza si conservarono le più \nantiche memorie del governo longobardo, nella stessa \nguisa che nei sotterranei di S. Mustiola si scuoprirono le \nreliquie delle prime vittime del Cristianesimo. \nAlla potestà ducale di Chiusi, dopo che fu innalzato \nGregorio al ducato maggiore di Benevento, subentrò il di \nlui fratello Agiprando. Al quale duca Chiusino è diretto \nun ordine del re Liutprando, dell’anno 742, perché dentro \nil mese di giugno del 745, fossero restituite al pontefice \nZaccaria quattro città state tolte all’Esarcato di Ravenna \nda Trasimondo duca di Spoleto. \nSe alla morte del re Liutprando (anno 744) il di lui nipote \nAgiprando fosse deposto, o se continuasse a governare \nChiusi e la sua Marca, è cosa tuttora ignota. È noto bensì \nche un duca suo proprio seguitò ad avere Chiusi, mentre \nin Lucca e in Pisa sotto gli ultimi due re Longobardi, \nDesiderio e Adelchi, e anco durante i primi anni di Carlo \nMagno, esercitava la stessa magistratura il duca Allone. \n\nL’ultimo duca di Chiusi comparisce in quel Regimbaldo, \ndi cui parlano poco bene tre epistole del pontefice \nAdriano I a Carlo Magno; in una delle quali lettere \nRegimbaldo  viene appellato perfido seminatore di \nzizzanie, qui nunc in Clusina civitate Dux esse videtur. \nStante che, innalzato che fu al grado di duca, esso andò \ncon un esercito a depredare il territorio e togliere al papa \nil Castello della Felicità  (Città di Castello), paese che \nCarlo Magno, poco innanzi, aveva allo stesso pontefice \ndonato. (MURAT. Ant. M. Aevi) \nDopo l’anno 776 non si trovano più duchi in Chiusi; \ninvece dei quali governò per qualche tempo la città e \ndistretto un subalterno ufiziale militare col nome di \nEsercitale, sino a che pel politico e pel militare fu eletta \nuna nuova dignità col titolo di Conte, assistito dai Scabini, \nmentre il Gastaldo prima d’allora sopravvedeva al Regio \nFisco, come anche all’economica e civile \namministrazione della città. \nOltre tutte queste dignità i Chiusini ebbero i loro Scultais \ne i Centenari, equivalenti gli uni ai giudici ordinarj e gli \naltri ai sindaci dei villaggi, dipendenti questi e quelli dal \nGastaldo e dal Conte, e in ultimo appello dal re o suo \nrappresentante straordinario. Fra i primi Gastaldi, ossia \ngovernatori di Chiusi e suo contado, molto dopo il \nturbolento duca Regimbaldo, incontrasi, all’anno 803, un \nIschimbardo, nominato in un decreto di mondualdo che \nabilitava una donna a poter fare un’alienazione di beni nel \npiviere di S. Vittorino ad Acquaviva, situato nel contado e \ndiocesi di Chiusi. – Anche nel diploma concesso da \nLudovico Pio, al monastero di S. Antimo in Val d'Orcia, \nsi fa menzione di un Petrone Castaldo di Chiusi, i di cui \nallodiali confinavano con altri beni della suddetta badia \ntra i fiumi Orcia ed Asso; e forse era lo stesso \npersonaggio di quel Pietro Gastaldo di Chiusi che il \nPizzetti trovò nominato in un contratto dell’anno 817. \nFinalmente a un pubblico rogito, per conto della badia \nAmiatina stipulato in Chiusi, nel mese di maggio anno \n828, assisteva Orso Gastaldo di quella città. (PIZZETTI, \nAntich. Toscane – BRUNETTI, Cod. Diplom.) \nSul declinare del secolo IX, al governo della città di \nChiusi sottentrare dovettero i Conti, siccome con lo stesso \ntitolo governava a quell’età un Griffone a Sovana, un \nWinigiso o Giunigi a Siena. L’ultimo di essi \nverosimilmente fu autore di varie generazioni di conti \nChiusini e Senesi, i quali signoreggiarono per lunga età \nnell’Ardenga, nella Scialenga, nella Berardenga ed anche \nnella Chiusina contrada. Allo stesso Winigisio  e ai primi \nconti di Chiusi ne richiama una pergamena Amiatina \nscritta in Roselle nell’anno 868. Ivi si tratta di una \npermuta di casali e poderi fra Winigisi conte della città di \nSiena, che cede, fra le altre cose, il casale di Strabugliano \nnel territorio di Sovana ai fratelli Nordmanno, Prando (o \nIldebrando) Bernardo e Bosone figli del fu Petrone della \ncittà di Chiusi, dai quali fratelli Winigisi riceve in cambio \nil casale di Titinnano (forse la Rocca Tentennano, detta \npoi Rocca d’Orcia). \nIl nome di Petrone o Pepone frequenti volte ripetuto fra i \nconti di Chiusi ci dà motivo di congetturare, che alcuni di \nquei dinasti dai quattro figli di quel Petrone, che fu visto \nGastaldo di Chiusi sotto Lodovico Pio, si propagassero. \nFra i più antichi conti Chiusini, di cui s’incontra qualche \nmemoria coeva, giova rammentare un Pietro qui Pepo est clamatus, figlio del conte Winigildo e di Teodora, il quale \ncon istrumento rogato in Orvieto nell’anno 1055, li 25 di \nfebbrajo insieme con altri due fratelli, i conti Ranieri e \nFarolfo, donava beni al monastero di S. Pietro in Campo \nin Val d'Orcia. (ANNAL. CAMALD.) \nA un giudicato del 16 maggio 1058 proclamato da \nGottifredo marchese di Toscana nella villa di S. \nPellegrino, piviere di Fighine della diocesi di Chiusi, \nerano presenti fra gli altri magnati i conti Tegrimo, \nBulgarello e Ugo del fu conte Uguccione e il conte \nRanieri del fu conte Ardingo. Che molti di essi, se non \ntutti, appartenessero al contado di Chiusi lo attesta una \nlettera del pontefice Gregorio VII diretta li 13 gennajo \n1075 ai conti Ranieri figlio del conte Uguccione, a \nRanieri del conte Bulgarello, a donna Guilla figlia del \nconte Ardingo e moglie del conte Pepone, tutti dimoranti \nnel contado Chiusino. – Fra i nobili che assistettero a un \nplacito pronunziato dalla duchessa Beatrice con la di lei \nfiglia Matilde, li 7 giugno 1072, nel territorio Chiusino si \ntrovavano presenti Ranieri e Bernardo Conti di Chiusi. \nFinalmente riferisce a un conte Bernardo figlio di Ranieri \ne padre di Ardingo un istrumento del 1084, col quale essi \nrinunziarono a favore della badia d’Argiano un terreno \nselvoso situato nel piviere di S. Vittorino d’Acquaviva nel \ncontado di Chiusi. – Vedere ARGIANO (VILLA di) in \nVal di Chiana. \nDa tutte queste prosapie di magnati Chiusini sortirono i \nconti di Marsciano, i Visconti di Campiglia e di S. \nCascian de’Bagni, i Manenti di Castiglion del Trinoro e di \nSarteano, ec. A quest’ultima stirpe apparteneva quel \nPepone che nel 1112, previo il consenso di Pietro vescovo \ndi Chiusi, consegnò all’abate Vallombrosano di \nColtibuono la badia di S. Trinita a Spineta in Val d'Orcia, \nfondata dal conte Pepone e dalla contessa Guilla suoi \ngenitori; da quei conjugi medesimi, cui fu diretta al \npontefice Gregorio VII la lettera testè accennata. Figlio di \nPepone giuniore fu quel Conte Manente, che nel 1117 \ndonò la metà di Castiglione del Trinoro ai Camaldolensi \ndi S. Pietro in Campo, quel Manente che assegnò per \nlegato testamentario ai vescovi di Chiusi la quarta parte \ndel castello di Asciano, il castello di Montollo che fu \nverso la Querce al Pino, due miglia vicino a Chiusi, e la \nmetà di tutti i beni che aveva dal giogo delle Foci sul \nmonte di Sarteano sino al fiume Chiana. – Vedere  \nSARTEANO. \nSe a tante diramazioni di schiatte e suddivisione di \npatrimonj, che infirmavano sempre più il potere dei nobili \nChiusini, si aggiungano le infinite possessioni da questi \npro remedio animae donate alle doviziose badie dei \nCassinensi in S. Antimo, dei Cistercensi in S. Salvatore \nsul Monte Amiata, dei Camaldolensi dell’Eremo del Vivo \ne di S. Pietro in Campo, di quelli di S. Benedetto di \nMojano e di Argiano in Val di Chiana, dei Vallombrosani \ndi S. Trinita a Spineta; se si aggiunga, che queste potenze \nreligiose tutte o prima o poi vennero esonerate dai tributi, \ndalle contribuzioni pubbliche e dalle decime \necclesiastiche, non fia più bisogno domandare: come mai \nquesta cotanto splendida città, già sede di re e di duchi, \ncadesse in tanta povertà, e si facesse malsana e deserta? \nChiusi dal secolo XI in poi fu soggetta ad essere preda, \nnon tanto del primo che vi fosse capitato con piccola \nmasnada, ma vittima ancora di più terribili sciagure; e ciò \na cagione di un suolo che rendevasi ognor più funesto \nall’umana economia. \nLa natura abbandonata a sé stessa fece della campagna di \nChiusi una pestilente laguna, che per più secoli coi suoi \nmalefici influssi infettava l’aere, e innanzi tempo mieteva \nle vite di quegli abitanti. \nPer fissare la vera decadenza di Chiusi non vi ha d’uopo \ndi altro testimone dopo quelle solenni parole \ndell’Alighieri, che vide Luni ed Urbisaglia già ite e \ndistrutte, mentre due antiche metropoli, una dei Chiusini, \nl’altra dei Galli Senoni, andavano, vivente lui, a gran \npassi in rovina. \n \nSe tu riguardi Luni ed Urbisaglia  \n    Come son ite, e come se ne vanno \n    Dirieto ad esse Chiusi e Sinigaglia. \n                   (PARADISO, Canto XVI) \n \nGli ultimi sforzi della cadente città appariscono nella \ngrandiosa cattedrale di S. Secondiano, nella quale si \nriadoprarono marmi, colonne e capitelli di già caduti \nedifizj. È ignoto l’autore al pari dell’epoca in cui fu eretto \nquesto secondo duomo Chiusino, dedicato al martire di \nToscanella S. Secondiano. Ma se dall’ordine \narchitettonico e dalle sue arcate si dovesse trarre un \nqualche giudizio, si direbbe, che quella fabbrica fosse \nanteriore al secolo XII. Quando però a dimostrare un tal \nvero manchino iscrizioni sue proprie (giacchè quelle \nantichissime che ivi si mostrano furono tolte da chiese \nperdute) sussistono altri indizi per dedurre che la prima \ncattedrale di Chiusi dovette essere la distrutta chiesa di S. \nMustiola poco lungi dalla città, siccome avevano Fiesole \ne Arezzo a quella stessa epoca il loro Duomo fuori delle \nantiche mura. Giova a provarlo lo stesso pontefice \nGregorio VII nelle lettere ai conti e a tutti i fedeli del \ncontado Chiusino dirette, perché essi allontanassero dalla \ncomunione e dal clero della Madre Chiesa  di Chiusi (S. \nMustiola) il sacrilego Guidone preposto di quel capitolo, \nonde, eo expulso  (cito le parole dello stesso pontefice) \nEcclesiam Dei, Matremque utique vestram (S. Mustiolam) \nad pristinum statum revocare. (UGHELLI Istor. \nMarsciana, pag. 93 e 94). \nA conforto di ciò arroge un placito proclamato nel 1058 \ndai marchesi Gottifredo nella villa di S. Pellegrino presso \nFighine nel Chiusino distretto; al quale diede motivo una \ncontroversia fra l’abate di Capolona e Pietro vescovo di \nChiusi che voleva rivendicare alla sua chiesa di S. \nMustiola alcuni possessi goduti dai monaci di Capolona. \n(UGHELLI Ital. Sacr. In Episc. Clusin.) \nLa prima volta che trovasi designata col titolo di S. \nSecondiano la cattedrale di Chiusi è nella bolla del \npontefice Celestino III, spedita nel 27 dicembre 1191 al \nvescovo Teobaldo, comecchè ivi siano quasi \ncongiuntivamente nominate Cathedralem Ecclesiam S. \nSecundiani et Ecclesiam S. Mustiolae. (MURAT. Ant. M. \nAevi) \nDefinire sino a quel tempo la chiesa di S. Mustiola \ncontinuasse ad avere un capitolo di canonici, sarebbe \nimpresa troppo malagevole a tentarsi; né a me tampoco si \npresentano prove sufficienti a decidere, se quel canonico \ndi S. Mustiola che assistè con Pietro vescovo di Chiusi a \nun lodo proferito presso Montepulciano nel 6 settembre 1292 a favore dei Camaldolesi di S. Pietro in Campo, se \nquel canonico, io diceva, appartenesse al clero maggiore \ndi Chiusi, piuttosto che alla Congregazione di canonici \nregolari di S. Agostino subentrati più tardi in S. Mustiola. \nIl Cistercense abate Fatteschi, che lasciò MSS. le sue \nMemorie istorico-diplomatiche della badia Amiatina, \nindica come esistenti al secolo XIII i canonici Agostiniani \ndi S. Mustiola a Chiusi. – Certo è che a questi ultimi \nriferisce un istrumento del 12 gennajo 1443 scritto nel \nmonastero di quella Regola in S. Donato a Scoperto \npresso la città di Firenze. È un mandato di procura in testa \ndi Pietro vescovo di Massa Marittima, col quale D. \nFrancesco da Perugina proposto del monastero di S. \nMustiola fuori le mura di Chiusi dell’ordine dei canonici \nregolari di S. Agostino rinunzia, a favore del monastero di \nS. Maria degli Angeli di Siena della congregazione \nmedesima, due parti dell’entrate della sua propositura. \nQuindi il delegato pontificio con atto pubblico dato in \nSiena li 14 giugno 1443 condonò al preaccennato \nmonastero degli Angeli 150 fiorini d’oro dovuti alla \nCamera Apostolica per l’incorporazione ed unione a \nquello del monastero di S. Mustiola di Chiusi. (ARCH. \nDIPL. FIOR. Mon. degli Angeli di Siena).  \nAlli Scopetini del 1663 subentrarono in S. Mustiola i frati \nRiformati di S. Francesco, soppressi 120 anni dopo, e \ndall’aquirente di quel locale distrutto chiostro, tempio e la \ngrandiosa torre di S. Mustiola. \nLa storia politica di Chiusi, si accomunò per molto tempo \na quella di Orvieto, al cui territorio restò incorporato \npresso che tutto il contado di Chiusi. Quindi si trova \nall’anno 1197, la presa e distruzione di Castiglione di \nChiusi (ora detto del Lago) per opera degli Aretini; dai \nquali fu 50 anni dopo restaurato. (ANNAL. ARET. in \nScript. R. Ital. T. XXIV.) \nChe se credere si dovesse a chi scriveva molti secoli dopo \nla storia di Chiusi (Jacopo Gori da Sinalunga) i Perugini \nsino dal 1214 avrebbero ottenuto dal pontefice Innocenzo \nIII la giurisdizione su quella parte di territorio di Chiusi \nche era al di là delle Chiane, e che fu appellato in seguito \nil Chiusi di Perugia. Ma ad appoggiare un tal detto \nmancano le prove. Restano bensì quelle che accennano \nall’anno 1231 le prime vittorie dei Senesi nel contado \nOrvietano; e nel febbrajo susseguente il primo trattato di \naccomandigia fra gli uomini di Chiusi e la Repubblica di \nSiena, i di cui capitoli si conservano nel Kaleffo vecchio \ndell’Archivio Senese. Esiste pure costà una convenzione \nfra i Senesi e le truppe del re Manfredi contro gli \nOrvietani per ricuperare Chiusi, Cetona e altri paesi \nlimitrofi (Vedere CETONA). In quanto all’occupazione di \nChiusi fatta nel 1288 dalle masnade ghibelline di Arezzo \ncapitanate da Lapo Farinata degli Uberti, cacciate di là \ndopo la sconfitta di Campaldino dai Guelfi che poco \ninnanzi si erano refugiati nelle torri di S. Mustiola e alla \ntesta del ponte in sulle Chiane, ne fanno prova Giovanni \nVillani nella sua cronaca al lib. VII, c. 136 e gli Annali \nAretini. Lo stesso Villani riporta sotto l’anno 1307 \nl’a rrivo del cardinale Napoleone Orsini Legato pontificio \nin Chiusi e al Castello, ora Città della Pieve, dove si \ndiressero gli ambasciadori di Firenze e di altre città per \ntentare di conciliare fra loro i Guelfi coi Ghibellini della \nToscana. \nNel 1332 Chiusi fu assalita dai Perugini, ritolta loro poco \ndopo dagli Orvietani, sotto la cui potestà la città e \ndistretto Chiusino si resse sino al 1337, quando il popolo \ndi Chiusi, avendo potuto cacciare dalla rocca il capitano \nche vi stava per gli Orvietani, cominciò a reggersi a \ncomune con le proprie leggi. \nDurò in questo regime sino a che Carlo IV, nell’anno \n1355, vi lasciò al governo passando da Chiusi un suo \nvicario; e nel 1374 investì del mero e misto impero di \nquesta città e del suo territorio un visconte Lorenese \n(Villata) nipote del pontefice Gregorio IX. Il quale \nvisconte, sei anni dopo, rivendè alla nobiltà e popolo di \nChiusi la sua signoria mediante lo sborso di 20000 fiorini \nd’oro. (GORI, Istor. di Chiusi). \nEra ritornato il popolo di Chiusi sotto l’accomandigia dei \nSenesi, e i loro soldati presidiavano la città, quando nel \n1389 venne sorpresa dai Montepulcianesi e dai Fiorentini, \nche costrinsero la guarnigione a rinchiudersi nella rocca, \ndove accorsero ben tosto a liberarla nuove milizie Senesi. \n(MALAVOLTI, Istor. di Siena.) \nNel 1414, mentre l’esercito di Ladislao re di Napoli \noccupava per la seconda volta la Val di Chiana, rimase al \ncomando militare di quei paesi il conte Sforza Attendolo \nda Cutignola. Il quale dopo la morte del re Ladislao, nel \nmaggio del 1416 stipulò con i Senesi la vendita di varj \nluoghi del contado Chiusino, fra i quali la stessa città di \nChiusi per il prezzo di 18000 fiorini d’oro. In tempo di \nquelle trattative il castellano del conte Sforza vendè ai \nSenesi la fortezza di Chiusi, e gli abitanti ritornarono \nraccomandati di Siena con larga capitolazione da doversi \nrinnovare ogni 30 anni fra i sindaci delle due città; \nsiccome infatti avvenne nel 1465, nel 1495 e l’ultima \nvolta nel 1525. \nQuanto i cittadini di Chiusi, e al pari di esso i Perugini \nconfinanti mediante le Chiane, tenessero in pregio di \npossedere quel padule, chiaramente apparisce dalle \ndeliberazioni prese da questi e da quelli fra il 1417 e il \n1486. Imperocché apparteneva ai primi il fortilizio \nesistente nel 1416 sopra le Chiane, nella di cui opposta \nripa tenevano i Perugini un’altro torrione chiamato allora \nBeccati quello. L’origine pertanto delle due torri che sotto \ni nomignoli ingiuriosi di Beccati questo, e Beccati quello \no quest’altro , sussistono tuttora, deve riportarsi a \nun’epoca più remota di quella del 1418, cui trovasi \nassegnata dall’autore della storia di Chiusi. \n(MURATORI, Rer. Ital. Scrip. Supplem. T. I.) \nTanto era l’impegno per conservare il diritto sulle acque \npalustri della Chiana, quando esse appunto erano \nmicidialis sime; si gran conto facevasi di questa \nprerogativa, che il civico magistrato di Chiusi, imitando \nin miniatura l’antica festa del Bucintoro di Venezia, \ncostumò per molti anni nel giorno della domenica in Albis \ndi recarsi nel lago sopra una scafa con banditori e \ntrombette per correrlo fino al confine di Montepulciano, e, \ndopo alcune cerimonie di atto possessorio, desponsare \nClanas ut consuetum est. ec. I processi verbali, che \nrestano di questa curiosa funzione, sono dell’anno 1444, \n(19 aprile) 1453, (4 aprile) 1470, 1472 (5 aprile) e 1474. \nDurante l’ultima guerra della Repubblica Senese, Chiusi \nfu occupata alla sprovvista, nel 1552, da Ascanio della \nCornia capitano al servizio di Carlo V, che la riconsegnò \nalla Repubblica prima dello spirare di quell’anno. Vi \nritornò Ascanio stesso, nel 1554, sperando di aver la città per tradimento, ma vi fu distrutta la sua masnada, e vi \nrimase esso medesimo prigione di Santaccio da \nCutigliano castellano al servizio dei Senesi. \nPer altro dovette Chiusi aprire le porte, nel 1556, alla \ncavalleria di Mario Sforza conte di Santa Fiora che la \nritenne per il primo Granduca di Toscana, al cui governo i \nChiusini stettero costantemente fedeli. \nCHIUSI MODERNA – Parlo di Chiusi dopo cessate le \nconvulsioni repubblicane, dopo estinta l’idra a cento teste \ndei personali più che politici partiti, dopo che terminarono \nle guerre municipali; parlo di Chiusi risorta fra le ceneri e \ni cocci dei suoi etruschi e romani sepolcreti; parlo di \nquella città che comincia a respirare aura più salubre fra \ncolmate campagne, e che rinasce dopo 26 secoli a nuova \nvita nella Chiusi Moderna. \nLa distruzione dei suburbj e di alcune case presso Chiusi, \nad oggetto di facilitare la difesa della rocca e rendere \nmeno accessibile la città ai nemici, devesi ai preparativi \nguerreschi fatti nel 1553 e 1554 dalla Repubblica senese. \nFurono, direi quasi, gli ultimi monumenti di distruzione \ncontemporanei alle prime riparazioni idrauliche da \nCosimo I ordinate, e con tanto impegno dall’Augusta \nDinastia felicemente dominante in Toscana proseguite a \nvantaggio dei popoli tutti della Val di Chiana. \nIl Comune di Chiusi continuò sotto i granduchi Medicei a \ngovernarsi coi suoi propri statuti scritti in pergamena sino \ndall’anno 1530. \nTre porte introducono nella città, quella a ponente \ndenominata Porta S. Pietro ; una a settentrione appellata \nPorta Gavinea , o Lavinia, e a levante la terza che \nappellossi di S. Mustiola ora di Pacciano ossia Porta del \nDuomo. Due porticciole senza nome nel recinto della \nrocca erano destinate alle sortite della guarnigione in casi \ndi guerra. \nLa fortezza di Chiusi si nomina sino dal secolo XII, \nsebbene più volte restaurata e rifatta. \nLe strade sono quasi tutte spaziose, abbellite da due secoli \nin poi di nuovi e ben costruiti palazzetti. La città \nsotterranea è quasi tutta vuota, lo che agevola ai \nproprietarj la costruzione di vaste cantine in quel suolo \nghiajoso tufaceo. \nFra gli edifizj sacri primeggia la cattedrale a tre navate \ncon otto arcate per parte a Sesto intero, sorrette da 18 \ncolonne di varia grandezza e qualità di marmi, sostenenti \ncapitelli di ordini diversi, e che appartennero a più antiche \nfabbriche. Anche l’urna, dove attualmente riposano le \nreliquie di S. Mustiola nell’altar maggiore, fu cavata da \nun’antica colonna di marmo numidico, che trascurata \ngiaceva presso la chiesa dei soppressi monaci Silvestrini, \noggi detta la chiesa della Morte. Il capitolo di questo \nduomo ha 9 canonici con due dignità, l’arciprete che è il \nprimo curato, e il proposto, con un numero corrispondente \ndi cappellani e benefiziati. \nDelle mura etrusche Chiusine non resta altro che un \nframmento a grandi poligoni dietro al coro della \ncattedrale. \nLa chiesa di S. Francesco, apparteneva ai frati \nConventuali sino dal secolo XV. Essa è stata \nrecentemente restaurata dalla pietà dei Chiusini, e nella \nsua canonica risiede un parroco da cui dipende la cura di \nDolciano. \nLa chiesa di S. Apollinare cadente, e profanata sul \ndeclinare del secolo XVII; fu posteriormente restaurata e \nridotta a oratorio privato. Da lungo tempo innanzi era \nmancata quella del primo ospedale di Chiusi, dedicata a S. \nIreneo compagno nel martirio di S. Mustiola. \nLa chiesa di S. Stefano Protomartire, alla quale era unito \nun asceterio di monache dell’ordine di S. Agostino, \npossiede una tavola del santo titolare, lavoro squisito di \nUlisse Gnocchi da Monte S. Savino. Il monastero \nattualmente è ridotto a conservatorio Regio per \nl’educazione delle fanciulle che vi si accettano a convitto. \nLa chiesa di S. Maria, un dì appartenutaai monaci \nSilvestrini, attualmente ufiziata da una compagnia laicale, \ndetta di Carità, somministrò al vescovo Piccolomini i \nfondi per stabilire un seminario e mantenere i rispettivi \nmaestri, cui furono aggiunte le rendite della soppressa \nparrocchia di S. Faustino e di quella della Madonna della \nQuerce al Pino ripristinata sul declinare del secolo XVIII. \nChe se il seminario non si mantenne gran tempo in piedi, \nnon mancano però in Chiusi cattedre per l’istruzione \nelementare, letteraria ed ecclesiastica, dove i chierici che \nle frequentano godono del privilegio dei seminarj, mentre \nquelle scuole sono dipendenti immediatamente dal \nvescovo. \nFra gli edifizj pubblici moderni si contano l’episcopio, il \npretorio, il palazzo della Comunità e il teatro. \nNel 1832 fu ampliato il gioco del pallone vicino alla \nrocca. Presenta esso la figura di un vasto circo, nel di cui \ncentro fu innalzata nel 1834 una colonna che rammenta \nun faustissimo avvenimento per la Toscana nella seguente \niscrizione: CONNUBIO AUG. RES. ETRURIAE. \nFIRMETUR. – Altra simile colonna fu \ncontemporaneamente eretta nella così detta piazza grande \ndestinata a celebrare il compito precedente augurio nella \nnascita del G. PRINCIPE EREDITARIO della Toscana. \nIl circo è contornato di sedili di pietra, e d’alberi \nalternanti con basi che sostengono diversi monumenti \netruschi e romani trovati nelle grotte Chiusine. \nMa ciò che richiama sopra ogn’altra cosa la curiosità \ndell’erudito viaggiatore sono i privati musei raccolti da \nnobili e zelanti Chiusini, fra i quali si distinguono quelli \ndelle case Paolozzi, Sozzi e Casuccini. L’ultimo nominato \nmerita per sè solo una visita degli archeologi a Chiusi. \nDella dovizia di antichi monumenti d’arte ivi custoditi \ndiedero solenni prove i proprietarj medesimi, per cura dei \nquali furono incisi in rame, e in 216 tavole rappresentati i \npiù interessanti; illustrati ciascuno di essi \ndall’eruditissimo cavalier Francesco Inghirami, e di varj \nragionamenti (in numero di XVIII) dalla penna del \nprofessor Domenico Valeriani adornati: formando del \ntutto due grandi volumi in 4° papale, pubblicati nel 1833 e \n1834 sotto il titolo di Museo Etrusco Chiusino ; opera che, \nmentre onora gli editori, accresce lustro e splendore alla \nloro patria. \nChiusi si gloria di essere la patria di Graziano monaco \nBenedettino che fiorì nella prima metà del secolo XII, e fu \nautore del famoso decreto conosciuto sotto il di lui nome. \nDa Chiusi trassero pure origine le casate patrizie senesi \nDella Ciaja e Dei, e in Chiusi nacque Bartolommeo \nMacchioni autore di un’operetta sulla Famiglia Cilena \nche pubblicò nel 1699. Ottennero il patriziato di Chiusi, \nnel secolo XVIII, l’abile giureconsulto Cristoforo Cosci, \nautore di due opere legali, una sotto il titolo: De separatione tori conjugalis, e l’altra De sponsalibus \nfiliorum familias. Fu pure patrizio chiusino Jacopo Gori \nche scrisse nel secolo XVII l’istoria di Chiusi, da noi più \nvolte citata. \nFinalmente in Chiusi si trapiantò un ramo della famiglia \ndel Petrarca dall’Ancisa, di cui resta un’arme gentilizia \nsopra la porta di una casa, nel 1559 fabbricata da Nicolao \nPetrarca Ancisano, al quale pure appartiene una tomba \ngentilizia esistente nella cattedrale. \nDIOCESI di CHIUSI. – Se all’epoca, in cui fu istituita la \ndiocesi di Chiusi, il distretto civile della stessa città si \nfosse mantenuto qual fu ai tempi del dominio Romano, \nconverrebbe gli si accordasse un estesissimo territorio, i \ndi cui limiti dovevano toccare quelli di altre 6 città \netrusche; cioè, a levante il distretto di Perugia; a scirocco \nquello di Bolsena; a ostro il contado di Sovana; a libeccio \nquello di Roselle; a ponente e a settentrione i contadi di \nArezzo e di Cortona. Vero è che ad appoggio di tal \ncongettura ora non restano che prove negative. Tale per \nesempio sarebbe quella di non trovare vescovi a Orvieto, \na Toscanella e a Castro se non verso la fine del secolo VI, \nmentre Chiusi comincia a contare i suoi da Fiorenzo che \nintervenne al Concilio Romano nell’anno 465. \nForse fu quello stesso vescovo che sotto nome di \nFiorentino leggesi in un capitello rimesso in opera nel \nsecolo XII sopra una colonna dell’attuale chiesa cattedrale \ndi Chiusi. \nA un vescovo di Chiusi per nome Eulogio o Eulagio \nfurono dirette varie epistole che Gregorio Magno; in una \ndelle quali quel santo pontefice si mostra penetrato della \nmalattia sofferta dal detto prelato, cui spedisce da Roma \nunum caballum qualem invenire potuimus, ut habeatis \npost infirmitatem cum quo vectari possitis. Valido \nargomento sarebbe questo a dimostrare, se non la povertà \nin cui era ridotta la chiesa Chiusina, al certo la sobrietà \ndel vivere di quei tempi, e quanto poco a proposito si \nmostrasse generoso quel Cristiano vescovo di Chiusi, che \nnel 911 condonava ai monaci del Monte Amiata e a quelli \ndi S. Antimo i diritti diocesani e le decime dovute alla \nmensa episcopale dalle chiese di loro giuspadronato. \nIl più antico documento superstite, che giovare potrebbe a \nsegnalare il perimetro della diocesi Chiusina, se i nomi \ndei luoghi e i titoli delle parrocchiali non fossero periti o \nvariati, è una bolla del pontefice Celestino III spedita li 27 \ndicembre dell’anno 1191 a Teobaldo vescovo di Chiusi.  \nDal qual privilegio apparisce, che quella cattedrale, allora \nimmediatamente soggetta alla Santa Sede, contava 28 \nchiesa sotto-matrici, o pievi, oltre un numero assai \nmaggiore di oratorj e cappelle filiali. \nLa diocesi di Chiusi dopo quel privilegio subì cinque \nsmembramenti diversi. Il primo, all’occasione che il \npontefice Giovanni XXII eresse, nel 1325, la diocesi di \nCortona; il secondo, nel 1462, quando Pio II innalzò \nall’onore di cattedrali le pievi di Pienza e Montalcino; il \nterzo, nel 1561, per quella eretta in Montepulciano da Pio \nIV; il quarto sotto Clemente VIII che eresse, nel 1601, in \nsede vescovile Città della Pieve; il quinto, nel 1772, \nquando Clemente XIV staccò dalla diocesi di Chiusi \nalcune pievi che le restavano nella montagna Amiatina \nper darle alla diocesi di Montalcino. \nDel primo smembramento fa fede non solamente l’autore \ndegli annali Aretini, ma la bolla del 1191 di Celestino III \nsopra accennata e un diploma di Arrigo II del 1014 alla \nBadia di S. Maria a Farneta. I quali ultimi due documenti \nci danno a conoscere che il piviere di Cignano e la Chiesa \ndi S. Maria a Farneta appartenevano allora alla diocesi e \ncontado di Chiusi. – Vedere CORTONA e CIGNANO in \nVal di Chiana. \nI paesi e chiese staccate dalla diocesi Chiusina per \nl’erezione delle cattedrali di Pienza e Montalcino sono \ndescritti nella bolla di Pio II del 13 agosto 1462; cioè: 1. \nRocca Tentennana  coi Bagni a Vignone; 2. Castiglione \nd’Orcia; 3. Campiglia coi Bagni di S. Filippo ; 4. S. Pietro \nin Campo; 5. Contignano; 6. Perignano; 7. Castelvecchio ; \n8. Monte Nero ; 9. S. Angelo in Colle; 10. Castelnuovo \ndell’Abate con la subiacente Badia di S. Antimo; 11. \nSeggiano; 12. Ripe; 13. Vignone; 14. Monticchiello ; 15. \nFabbrica, oggi Castelluccio. \nAl terzo distacco, ordinato da Pio IV con bolla del 10 \nnovembre 1561, la cattedrale di Chiusi dovette cedere a \nquella di Montepulciano tutte le chiese che aveva nel \ndistretto comunicativo di Montepulciano, fra le quali la \ndistrutta pieve di S. Silvestro e quella esistente tuttora di \nS. Vittorino d’Acquaviva, la villa di Argiano col \nmonastero di S. Pietro, la pieve di Pargia e quella di \nValiano al di là della Chiana. \nIl più vistoso sacrificio fu allora quando a tutte spese della \ndiocesi di Chiusi si eresse in cattedrale da Clemente VIII \ncon bolla del 9 novemb re 1601 la pieve di San Gervasio, e \nil castello della Pieve in città. \nPer la quale cosa fu tolta alla chiesa di Chiusi la \ngiurisdizione sopra 18 terre, castelli e villaggi. Dei quali \nluoghi dodici parrocchie sono nel contado Perugino già \nChiusino, tre nel territorio Orvietano, anticamente di \nChiusi, e (ERRATA : tre) tredici nella Toscana Granducale. \nTrovavansi nel Perugino: 1. Castel della Pieve; 2. \nPiegaro ; 3. Panicale; 4. Pacciano; 5. Mongiovino; 6. \nTavarnelle; 7. Colle Sempolo ; 8. Montalera; 9. \nPanicarello; 10. Giojella; 11. Pozzuolo; 12. Laviano con \ntutti gli altri luoghi del marchesato Chiusino, o di \nCastiglione del Lago, detto una volta il Chiusi di Perugia; \n13. Trevignano; 14. Monte Leone; 15. e Salci erano \ncompresi nell’Orvietano; 16. Santa Fiora sul Montamiata; \n17. Camporsevoli; 18. e Le Piazze sono le tre chiese e \nluoghi della Toscana Granducale. \nFinalmente con bolla del 1 giugno 1772, allorché il \npontefice Clemente XIV riunì la diocesi di Pienza e quella \ndi Chiusi conservando i privilegj ad entrambe le cattedrali \ncon respettive curie vescovili, furono cedute alla diocesi \ndi Montalcino 4 pievi che Chiusi conservava sempre nei \nterritorj di Arcidosso, di Montichiello, di Montelaterone e \ndi Castel del Piano alla base occidentale del Monte \nAmiata. \nIn conseguenza dei 5 smembramenti accennati l’attuale \ndiocesi Chiusina trovasi limitata a sette Comunità, con \nuna città e sei terre ad essa finitime, in tutto (ERRATA: \n23) 21 parrocchie; 5 delle quali appartengono alla \nComunità di Chiusi, compresa la Cattedrale che abbraccia \ntutta la città e i subborghi; 5 alla Comunità di Sarteano; \nuna a quella di Cianciano; 3 alla Comunità di Cetona; 5 \nalla Comunità di San Cascian de’Bagni; (ERRATA : 3) 1 a \nquella di Radicofani, e una alla Abbadia di S. Salvadore. \nFra queste (ERRATA: 23) 21 parrocchie si contano 11 \npievi, cinque di esse decorate di una collegiata. Le badie del Montamiata, di S. Antimo, di S. Pietro in Campo e di \nSpineta furono in vari tempi soppresse. \nIl vescovo di Chiusi fu dichiarato suffraganeo \ndall’arcivescovo di Siena all’epoca dell’erezione di quella \nMetropolitana (anno 1459). \nCOMUNITA’di CHIUSI. – Il territorio di questa \nComunità abbraccia una superficie di 17000 quadrati dai \nquali sono da detrarre 421 per strade e corsi di acque, \nmentre 1395 quadrati a un circa sono occupati dal lago \nChiusino e dalle sue gronde. Cosicché attualmente questa \nComunità possiede intorno a 15200 quadrati di superficie \nterrestre con una popolazione di 3418 abitanti, a ragione \ncioè di 163 individui per miglio quadrato di suolo \nterracqueo, e di 175 abitanti per ogni miglio quadrato di \nterreno asciutto. \nConfina con quattro comunità del Granducato, e con due \ndello Stato Pontificio. La sua figura iconografica si \naccosta a quella di un triangolo equilatero, di cui l’angolo \nrivolto a ostro tocca dal lato sinistro lungo la Chiana la \nComunità di Città della Pieve nello Stato Pontificio, e dal \nlato destro destro per il Piano delle Cardete la Comunità \nGranducale di Cetona, con la quale piegando a libeccio \ncammina di conserva sino alla base meridionale del \nPoggio Montollo, sotto al così detto Castellare. \nCostà, presso alla confluenza del fosso Oriato nel torrente \nAstrone, trova la Comunità di Sarteano, e con essa, \nproseguendo nella direzione dell’Astrone, giunge sino al \ntrivio nella strada provinciale fra Cianciano, Sarteano e \nChiusi, dove piegando da libeccio a maestrale subentra a \nconfine la Comunità di Chianciano. Con quest’ultima pel \nfosso Monaco, e quindi per quello detto Morato, entra \nnella via comunicativa che da Chianciano passa per \nFrancavilla sino al torrente Parcia o Parce. Mediante il \nquale fiancheggia dal lato di settentrione con la Comunità \ndi Montepulciano e con essa scende verso il Passo alla \nQuerce nell’alveo della Chiana che attraversa al Poggio \nalla Tomba. Sulla riva opposta della Chiana lungo la \ngronda del lago di Chiusi, girando da maestrale a levante, \ncosteggia con la Comuinità Pontificia di Castiglione del \nLago sino all’argine di separazione verso il Pian della \nBiffa, dove è confine mediante la Chiana col territorio \ncomunicativo di Città della Pieve dello Stato Pontificio, \nfinchè quello di Chiusi, rasentando la ripa occidentale \ndella Chiana, ritorna a confine con la Comunità di Cetona \nal Piano delle Cardete. \nTre grandi strade regie guidano a Chiusi: 1a la Regia \nlongitudinale della Chiana tracciata presso a poco \nsull’andamento della via Cassia, che poi fu appellata costà \nvia Selice. La medesima strada Regia prosegue per Roma \npassando per Città della Pieve; 2a la strada provinciale \nSenese che da Chiusi guida a Chianciano e oltrepassa \nnella Valle dell’Orcia appressandosi a Montepulciano; 3a \nla strada provinciale che da Chiusi per Cetona si dirige a \nSan Casciano de’Bagni, e di là s’innoltra sino all’osteria \ndella Novella, dove si unisce alla grande strada Romana o \nantica Francesca. \nRintracciare nella pianura di Chiusi l’antico selciato della \nVia Cassia che, a partire dai confini di Chiusi sino a \nFirenze, restaurò l’imperatore Adriano, sarebbe inutile \nimpresa, dopo che sono stati seppelliti a molte braccia \nsotto la superficie attuale del terreno i piloni del ponte a \npiè di Chiusi, e il primo giro della vicina torre; dopo che è \nsorta la Regia tenuta di Dolciano là dove non erano che \npaludine e paglieti; dopo che al punto culminante \ndell’argine attuale di separazione, il livello delle acque \ndelle due Chiane trovasi rialzato di circa venti braccia più \ndi quello che lo era tre secoli indietro. – Vedere CHIANA \nfiume. \nOpera altrettanto se non più difficile riuscirebbe di \nscoprire in cotesta contrada la prima crosta naturale del \nsuolo intorno a Chiusi, quanto sarebbe cosa malagevole \nper chi volesse riandare dopo un lungo giro di secoli \nsull’origine e vicende storiche di quella prima città. \nContentandoci noi di accennare ciò che presenta lo stato \nfisico attuale del territorio comunicativo di Chiusi, ci \nlimiteremo ad avvertire: che tanto le sue colline, quanto le \ncampagne vicino alla Chiana, si trovano coperte da un \nterreno mobile sparso di varie specie di conchiglie \nmarine, precipuamente del genere ostriche, disposte in \nbanchi racchiusi fra strati di tufo cretoso, misti e talvolta \nalternanti con letti di ghiaje formati di calcarea \nappenninica, ghiaje trascinate a varie riprese da più \nremota contrada. \nIo già dissi altrove (articolo ARNO) che non si potrebbe \nconcepire in qual modo interrimenti sì profondi come \nquelli che, tanto a destra quanto a sinistra del Canal \nMaestro della Chiana, coprono le colline sino al livello di \nChiusi, e l’altopiano fra Castiglion del Lago, Giojella e \nPozzuolo, potevano depositarsi a cotanta altezza, senza \nammettere la preesistenza di altrettante dighe naturali, \nche, facendo pescaja alle acque fluenti della valle, \nobbligassero a depositare a diverse riprese terra, rena, \ncorpi organici, ghiaja e ciottoli di varia mole sulla rialzata \npianura proporzionatamente alla violenza delle alluvioni. \nLa quale pianura, dopo abbassate e corrose le dighe \nnaturali fra Chiusi e i colli della Tresa, fu nuovamente \ncorrosa e parzialmente scavata dai torrenti e canali che \ndiedero origine e alimento alla Chiana, allorché questo \nfiume per l’emissario di Carnajola dirigevasi nella Valle \ndella Paglia per entrare nel Tevere. \nQuindi a proporzione che si rimonta verso la prisca età, il \nlago di Chiusi trovare si doveva più profondo, più vasto e \ntale da formare un corpo con quello contiguo di \nMontepulciano. Infatti ai tempi di Strabone il pescoso \nlago Chiusino, ricco pur anche di uccelli acquatici, era \nnavigabile in guisa che le sue barche entrando nel Tevere \nrecavano a Roma gran copia di Tife, di Loti e di Scirpi \npalustri. – Alluvioni più moderne ne riemp irono, siccome \nvanno tuttora rialzando il bacino intorno ai due Chiari di \nChiusi e di Montepulciano, in guisa che i loro lembi si \nvidero convertiti in palustri e malsani marazzi. \nQuantunque grandi siano gli intervalli fra i fisici \nfenomeni testè accennati, pure da ciò che avvenne in \ncotesta contrada dalla metà del secolo del secolo XVI sino \nal 1833, si può concludere, che il lago di Chiusi (antico \npatrimonio di quella Comunità) era largamente circondato \nda una variabile gronda palustre, coperta da paglieti  e di \nbozze: nomi che conservano tuttora le campagne \nbonificate intorno al lago Chiusino. \nTale era la palustre tenuta del Paglieto, della quale a forza \ndi colmate si creò la Regia tenuta di Dolciano, luogo già \nsterile e malsano, che la Comunità di Chiusi, nel 1573, \ncedè al Gran Duca Cosimo I per l’annuo canone di 50 \nscudi. Tale è quel lembo palustre a ostro del lago, designato col \nnome di Bozze, attualmente quasi tutto colmato dalle \nalluvioni del torrente Tresa, e che per lunga stagione \nriescì agli abitanti di Chiusi fatale, e causa maggiore della \nmalaria che nella estiva stagione costà si respirava. \nGrazie però ai provvedimenti idraulici e ai lavori continui \ndelle colmate, oggi non resta del padule delle Bozze che \nuna ristrettissima superficie da rialzare dal fondo di quelle \nmalnate lagune; ne l’epoca è lontana, in cui Chiusi potrà \ndirsi dall’avello a nuova vita risorta. \nÈ arra a tale augurio la popolazione aumentata in \nproporzione della salubrità dell’aria, giacchè, a partire \ndall’epoca avventurosa in cui l’Augusta dinastia regnante \nsalì sul trono della Toscana, gli abitanti della Comunità di \nChiusi progressivamente si accrebbero. Imperocché \nquesta nel 1737 non contava che 1223 abitanti aumentati \na 1521 nell’anno 1745; a 1632 abitanti nell’anno 1764; a \n2661 nel 1815, accresciuti sino a 3418 nell’anno 1833. \nLa statistica agraria cammina di pari passo coll’aumentata \npopolazione. Alle selve sparse quasi per ogni dove nei \npoggi e nelle piagge si sostituirono vigne, uliveti e altri \nalberi da frutto, fra i quali sono assai copiosi quelli dei \ngelsi; ai palustri canneti della bassa pianura subentrarono \npascoli artificiali, campi seminativi a grano, a canape, a \nmais, ec. \nNon vi sono industrie manifatturiere, né commercio \nparziale, eccetto quello dei cenci e delle pelli agnelline \nche s’introducono in gran copia per la via di Chiusi dallo \nStato Pontificio. \nSi tengono da recente epoca in Chiusi due mercati \nmensuali, che riescono di gran concorso nel primo e terzo \nmartedì di ciascun mese. Vi si praticano pure due buone \nfiere, una delle quali antichissima cade nel secondo \ngiorno della Pentecoste, e l’altra nel 28 di ottobre. \nLa Comunità mantiene un medico e un chirurgo.  \nRisiedono nella città il Vescovo delle diocesi di Chiusi e \ndi Pienza e un Vicario Regio dipendente per gli atti di \npolizia dal Governatore di Siena. \nEsso ha la giurisdizione civile sopra la sola Comunità di \nChiusi, ma per la criminale, oltre la Comunità di Chiusi, \nabbraccia quelle di Cetona, di Chianciano e di Sarteano. \nIn quest’ultima Terra trovansi la cancelleria Comunitativa \ne l’ufizio di esazione del Registro. L’ingegnere di \nCircondario, e la conservazione delle Ipoteche è in \nMontepulciano; la Ruota è in Siena. \n \nQUADRO della popolazione della Comunità di CHIUSI \nCittà a tre epoche diverse \n \n- nome del luogo: CHIUSI Città, titolo della chiesa: S. \nSecondiano (Cattedrale), abitanti  nel 1745: n° 1133, \nabitanti nel 1833: n° 2226 \n- nome del luogo: Dolciano, titolo della chiesa: S. \nLeopoldo (Cura), abitanti nel 1745: n° -, abitanti nel \n1833: n° 300 \n- nome del luogo: Macciano, titolo della chiesa: S. Pietro \n(Rettoria), abitanti  nel 1745: n° 226, abitanti  nel 1833: n° \n- nome del luogo:Montallese, titolo della chiesa: Natività \ndi Maria (Rettoria), abitanti nel 1745: n° 162, abitanti nel \n1833: n° 338 \n- nome del luogo:Querce al Pino, titolo della chiesa: S. \n\nPietro e Nome di Maria (Rettoria), abitanti nel 1745: n° -, \nabitanti nel 1833: n° 256 \n \n- totale abitanti  nel 1640: n° 2086 \n- totale abitanti  nel 1745: n° 1521 \n- totale abitanti  nel 1833: n° 3418",
    "original_title": "CHIUSI",
    "byte_offset": 3132978
  },
  {
    "context": "(Clusium già Clusa) nel Val d’Arno Casentinese.",
    "title": "CHIUSI DEL CASENTINO",
    "body": "Piccolo Villaggio con diruta rocca e \npretorio, già capoluogo di una contea, poi di potesteria, \nsiccome lo è sempre di estesa Comunità e di piviere nel \nVicariato Regio di Poppi, Diocesi e Compartimento di \nArezzo. \nEbbe nome dalla sua posizione, mentre la rocca di Chiusi \ntrovasi sul varco fra il Sasso  dell’Alvernia e Monte \nForesto, dove si chiude la Valle superiore dell’Arno a \ncontatto di quella più alta del Tevere, nel grado 29° 36’ 4” \ndi longitudine e 43° 42’ 3” di latitudine, 11 miglia toscane \na levante di Poppi, 7 miglia toscane da Bibbiena nella \nstessa direzione, altrettante a maestro-ponente della Pieve \ndi Santo Stefano, e un miglio toscano circa a scirocco dal \nSantuario dell’Alvernia. \nFu da molti gratuitamente creduto questo il paese dei \nChiusini nuovi di Plinio; onore certamente superiore a \nun’orrida bicocca, com’è questa del Chiusi Casentinese, \ndetto eziandio di Rassina dal torrente omonimo che dalle \npendici occidentali di Chiusi trae la prima origine, mentre \ndal lato orientale nasce il torrente Tritesta, uno tributario \ndell’Arno, l’altro del fiume Tevere. \nDissi già all’articolo di Chiusi città, che a volere anche \naccordare all’espressione Pliniana di Clusini novi la \ncreazione di un paese nuovo, piuttosto che di gente nuova \ntrapiantata in un vecchia città, difficile sarebbe altronde di \npoter persuadere, che a cotanta distanza e in una contrada \ngià occupata dagli Aretini, volesse spatriare gente da \nChiusi, dove appunto esisteva tanto e si fertile territorio \nda farne parte agli estranei, piuttosto che essi stessi \nabbandonare i loro campi per andare in cerca di orride \nselve nel più aspro Appennino della Toscana. \nNe molto meno si vorrà prestar fede all’apocrifo \nframmento dell’itinerario di Antonino, fabbricato con \ntante sozzure da fr. Annio Viterbese, per farci credere che \nda Chiusi prendesse il nome di Clusentino, e che fosse \nquesto l’Appennino, dove Annibale si aprì il passo per la \nToscana. \nLa reminiscenza più remota di questa contrada potrebbe \nriportarsi al privilegio di Ottone I spedito da Ostia, li 7 \ndicembre dell’anno 967, a favore di un suo fedele per \nnome Goffredo figlio del fu Ildebrando, al quale \nconfermò in feudo gran parte dell’Appennino \nappartenente attualmente alle Comunità di Chiusi, di \nChitignano, della Pieve Santo Stefano, di Verghereto e \ndella Badia Tebalda. Entravano a far parte di un tal feudo \nil monte Calvano , le foreste del Trivio, del monte \nForesto, e di Corezzo  nel Contado Aretino sino alla pietra \nVerna, le corti di Vivaja , di Compito, di Clotiniano , ec.; le \nquali ultime corti si dicono situate nel contado Chiusino. \nMa avvegnachè i paesi di Compito e di Chitignano \nspettano entrambi al Casentino, vi è ragione di dubitare, \nche siavi corso errore dalla parte del copista, se non fu \nqualche altro equivoco. Fatto stà, che il Chiusi del Casentino sino dai primi secoli \ndopo il mille designavasi col nome di Clusa , come se \ndenotar si volesse la Chiusa , Clausa o Serra  in cui questo \nluogo è situato, cioè, fra la valle Arnense e la Tiberina. \nCon tale appellazione si trova notato in un istrumento del \nmaggio 1119 actum in castro Clusae. Furono tre fratelli \nsignori di quel castello, cioè Orlandino, Guglielmo e \nMonaldo figli d’Ildebrandino che rinunziarono ai monaci \ndi Camaldoli il giuspadronato della badia di Selvamonda \nnel Casentino con tutti i beni annessi. – Vedere BADIA di \nSELVAMONDA. \nGià si vide all’articolo BADIA di SELVAMONDA che la \nsua fondazione rimonta al mille per opera di un nobile \nGriffone autore dei conti di Chiusi e di Chitignano. \nAl che giova qui aggiungere un placito di Ermanno legato \ndell’imperatore Arrigo III pronunziato nel dicembre del \n1046 nel palazzo del Duomo vecchio di Arezzo alla \npresenza del marchese Uguccione del fu marchese Ranieri \ndel Monte S. Maria, di Uberto Bocci Visconte, e di molti \naltri nobili del contado Aretino, fra i quali i fratelli \nGriffone e Sasso figli d’Ildebrando. (CAMICI De'march. \ndi Toscana.) \nQuesti due ultimi nomi per avventura ci richiamano ai \nfondatori di due badie appartenute ai conti di Chitignano e \ndi Chiusi, a due fratelli probabilmente nati da \nquell’Ildebrando, a cui l’imperatore Ottone I concesse la \nvasta contea del Chiusi Casentinese, di quella contea \nmedesima, della quale un discendente dei tre fratelli \nresidente in Chiusi, (il famoso conte Orlando) nel 1213 \ndonò a S. Francesco una porzione della sua contea col \ncrudo sasso, dove da Cristo prese l’ultimo sigillo. A un \nOrlando de Cluse, figlio del precedente, riferisce un \nistrumento del 21 febbrajo 1272 relativo alla cessione di \nalcune terre poste nel territorio del castello di Bulciano \npresso Chiusi.- Vedere BULCIANO e BULCIANELLA \nin Val Tiberina. \nSe era quel medesimo Orlando di Chiusi, a cui fu diretta \nuna lettera da Guittone di Arezzo poeta e cavaliere \nGaudente, poco interessa al nostr’uopo ricercare. \nGioverà per altro il sapere, che i conti di Chiusi erano a \nquella stessa età feudatarj della cattedrale di Arezzo, nella \nguisa che tali li dichiara una deliberazione emanata nella \npiazza di Bibbiena li 29 ottobre 1261 dal vescovo \nGuglielmino Ubertini, contro Orlando de Cluse, Niccolò \ned Alberto suoi fratelli per avere questi accolto nelle loro \nterre i ribelli, e ricusato di alloggiare di notte i fedeli del \nVescovato di Arezzo; cosicché Guglielmino dichiarò \nOrlando di Chiusi e i suoi fratelli decaduti da ogni feudo \nab Aretina Ecclesia per eos detento . (ARCH. della \nCATTEDR. di AREZZO). \nBisogna però che tali misure fossero precarie, o che \nmancassero del loro effetto, tostochè nel 7 luglio \ndell’anno 1274 quattro figli del conte Orlando seniore \n(Guglielmo, Orlando, Cangio e Bandino) con atto \npubblico approvarono la donazione del monte e territorio \ndell’Alvernia fatta a favore di S. Francesco da Orlando \nloro padre. (ANNAL. CAMALD.) \nArroge a ciò l’alienazione di beni nel castello di Bulciano \ncol consenso del Conte Orlando suddetto, all’articolo \nBULCIANO rammentata, e quella del castello di \nCalaneccia pure del territorio di Chiusi eseguita nel 1296 \nda donna Mambilia del fu Ildebrando di Chiusi a favore \ndella badia del Trivio. – Vedere CANANECCIA o \nCALANECCIA. \nIl castello col distretto di Chiusi, nel 1324, fu tolto armata \nmano agli antichi suoi dinasti dal valoroso Guido Tarlati \nvescovo di Arezzo, dal quale passò in potere di Pier \nSaccone di lui fratello e dei suoi nipoti, sino a che questi \nnel 1360, dopo la caduta di Bibbiena, furono espulsi da \ntutto il territorio di Chiusi, ad onta che uno di essi (Guido \ndi Pier Saccone) difendesse la Rocca di Chiusi con \nsomma ostinatezza.  \nCessò in Chiusi e nel suo distretto ogni dominio dei \nTarlati, degli Ubertini, dei conti di Montedoglio e di \nCaprese dopo che la Repubblica fiorentina, per la compra \nfatta nel 1384 di Arezzo e suo contado, entrò nelle ragioni \ndi quella città; e fu d’allora in poi che la Signoria di \nFirenze inviò in Chiusi un nobile cittadino a esercitare \nl’ufizio di podestà; cui pochi anni dopo aggregò anche la \ngiurisdizione di Caprese, con l’obbligo di risiedere \nalternativamente sei mesi nella rocca di Chiusi, e sei mesi \nnel pretorio di Caprese. Fu in quest’ultima residenza, \ndove nel 6 marzo 1474 ab incarnatione (1475 stile  \ncomune) venne alla luce Michel  più che mortal Angel \ndivino , figlio di Lodovico, mentre questo era potestà di \nChiusi e di Caprese. \nAttualmente non restano in Chiusi che gli avanzi della sua \nrocca e pochi miseri casolari presso la pieve. \nComunità di Chiusi Casentinese. – Il territorio di questa \nComunità occupa una superficie di 29961 quadrati dei \nquali 826 quadrati sono presi da strade, da torrenti, borri e \naltri corsi d’acqua. Vi si trova una popolazione di 1777 \nabitanti a ragione di 49 individui per ogni miglio quadrato \ndi suolo imponibile. \nIrregolarissima è la figura di questo territorio, la quale \n(seppure fosse conciliabile un tal paragone), rappresentare \nsi potrebbe al profilo del celebre torso  della statua di \nBelvedere, voltando il dorso dal lato orientale, verso la \nValle Tiberina, il torace dalla parte occidentale che \nguarda il Casentino, e con il ginocchio tocca la sponda \ndell’Arno, mentre alla cavità dell’ombelico figura il sasso \ndell’Alvernia, e poco lungi dal femore la rocca di Chiusi. \nConfina con 9 Comunità. Dal lato di levante sino a \ngrecale, dove acquapende nel Tevere, il territorio di \nChiusi ha di fronte la Comunità di Caprese, a partire dalla \nstrada che viene da Chitignano al luogo detto la Casella \nsul monte Foresto, per inoltrarsi di là fra i suoi sproni \norientali nel borro di Fontaquillo; quindi prende la via che \npassa da Moggibiani; al qual punto ripiega verso grecale-\nlevante per introdursi nella strada di Montalone, e poi \nscedere nel fosso Tritesta, di cui ne seguita il corso per \ncirca mezzo miglio toscano sino che arriva con esso nel \ntorrente Singerna. \nCostà, dopo aver rimontato alquanto il torrente \npreaccennato, abbandona la Comunità di Caprese e trova \nquella della Pieve S. Stefano, con la quale attraversa la \nstrada di Compito, per salire verso una delle prime fonti \ndel Singerna  (il fosso di Mezzo) dirigendosi a grecale \nsulla sommità del Bastione. A questo punto, dove si \nannodano tre grandi ramificazione dell’Appennino \ncentrale (la Faggiola di Camaldoli, Monte Coronaro con \nle Balze, Monte Foresto con l’Alpe di Catenaja), dove si \nriuniscono tre Valli maggiori (Tevere, Arno e Savio) dove \nsi danno la mano tre vescovi (Sarsina, Sansepolcro , Arezzo); a questo punto si trovano a confine tre Comunità, \ncioè quella di Chiusi, che lascia su questa eminenza il \nterritorio della Pieve S. Stefano per accostarsi a quello \ndella Comunità di Verghereto, con la quale, voltando \nfaccia da grecale a maestro, seguita la giogana centrale \ndell’Appennino sino presso al varco di Romagna, ossia \nalla strada di Bagno che trova sul monte di Biforco. Costà \nè dove la Comunità di Verghereto dà luogo a quella di \nBagno, con la quale il territorio di Chiusi fronteggia lungo \nl’Appennino di Corezzo sino al lungo di Mandrioli. Là \nincontra la Comunità di Poppi, con la quale questa di \nChiusi, piegando da settentrione a maestrale scende dal \ncrine del monte, e per il fosso dell’Andria s’introduce nel \ntorrente Archiano, che trova al mulino della badia a \nPrataglia. Seguitando il corso dell’Archiano nella \ndirezione da settentrione a ostro arrivano insieme sino alla \nvoltata che fa il torrente da ostro a ponente. Qua lascia \nalla sua destra l’Archiano per entrare a confine con la \nComunità di Bibbiena, fronteggiando con essa per il crine \ndei poggi di Baralla e del Sassello, donde scende nel \ntorrente Corsalone che attraversa, dopo aver cambiata \ndirezione da ostro a levante, sotto il casale di Pezza. \nCostà incamminandosi verso l’Appennino di \nMontefattucchio e di Montesilvestri forma una curva, il \ncui arco si dirige all’Alvernia. Presso all’osteria della \nBeccia, sotto il masso dell’Alvernia, serve di confine la \nstrada comunicativa che viene da Bibbiena, di là scende \nnel fosso Tramoggiano, quindi percorre per poco quello \ndi Lappola che lascia a sinistra per dirigersi verso la base \ndel Montefunino, e oltrepassare nella destra ripa del \nCorsalone, dove abbraccia la tenuta e villa di Fonte \nFarneta; finchè per la strada di detta villa innoltrasi sino al \nfiume Arno, di cui seguita per breve cammino la corrente \ncon la fronte volta a libeccio. – Passato lo sbocco del \nCorsalone, la Comunità di Chiusi trova sulla ripa opposta \ndell’Arno, la Comunità di Castel Focognano, con la quale \nben tosto ripassa alla sinistra del fiume, attraversa la \nstrada Regia casentinese sotto il poggio di Montecchio, \ndavanti a cui le due Comunità cavalcano insieme presso \nalla sua foce il torrente Rassina \nCostà lascia il territorio di Castel Focognano, toccando \ndal lato di ostro per un tragitto di circa 300 passi la \nComunità di Subbiano; quindi ripiega a levante per \nripassare il torrente Rassina al punto in cui sottentra a \nconfine con la Comunità di Chitignano, con la quale \nforma una curva rientrante verso il poggio della Croce di \nSarna sulla strada che guida a Chiusi. Qua riscende nel \ntorrente Rassina, e poscia nel fosso Rio suo tributario per \nrisalire sul monte Foresino alla Casella, dove lascia la \nComunità di Chitignano e ritrova quella di Caprese. \nI maggiori corsi d’acqua che passano o che rasentano il \nterritorio di Chiusi sono, dalla parte di Val Tiberina il \ntorrente Singerna, dal lato del Val d’Arno l’Archiano, il \nCorsalone, e per corto tragitto lo stesso fiume Arno. \nLa più elevata montuosità sembra quella del Bastione, \ndella quale s’ignora l’altezza assoluta, siccome non si \nconosce che per approssimazione quella del monte di \nPenna che si alza circa 600 braccia sopra il convento \ndell’Alvernia, il quale si trova esso stesso 1944 braccia \nsopra il livello del Mediterraneo. \nFu bensì segnalata dal ch. P. Giovanni Inghirami l’altezza \nassoluta della sommità del Monte Foresto, che riscontrò \nessere a 2139,3 braccia sopra il livello del mare. \nTre principali vie comunicative sono aperte nel territorio \ndi Chiusi; una antichissima che parte da Bibbiena, \nrimonta il Corsalone e varca l’Appennino fra Corezzo e \nMontesilvestri, là dove biforca per Verghereto e per \nBagno nella Valle del Savio. La seconda strada guada il \nCorsalone davanti a Campi per salire all’Alvernia, dove si \nsuddivide in tre rami, uno per Chiusi, l’altro passa per \nCompito e guida alla Pieve S. Stefano; e il terzo per \nMontesilvestri e di là per Bastione passa al Trivio e a \nMonte Coronaro alle sorgenti del Savio. La terza via \ncomunitativa staccasi dalla casentinese allo sbocco del \ntorrente Rassina in Arno, rimontando il vallone del \nRassina per Chitignano e la Casella del Monte Foresto \nsino a Chiusi. \nLa struttura fisica del suolo di questa montuosa contrada \nspetta alle tre rocce stratiformi appenniniche; l’arenaria \nmacigno che costituisce la parte superiore della \nmontagna; la calcarea-argillosa fissile che domina nel \nfianco orientale, e la calcarea compatta (alberese bianco-\ngrigio) che serve di base al gran sasso di macigno su cui \nriposa il fabbricato e la chiusa  dei frati dell’Alvernia. A \nsettentrione di questa rupe, progredendo verso la giogana \ndi Montesilvestri la roccia calcareo-argillosa trovasi \ncolorita in rosso-cupo dagli ossidi di ferro e di manganese \ninsinuati fra i filoni di quel terreno. \nLe produzioni del suolo consistono, nella parte più \nalpestre, in foreste di faggi, che danno il nome di \nFaggiola a tutta la giogana fra il Bastione e la Falterona. \nMagnifica, sebbene ristretta in un richiuso di mura, è \nquella di annosi abeti misti ai faggi, agli aceri e ai frassini \nsui fianchi e sulla cresta del comignolo del monte Penna \nsopra l’Alvernia. Anche il Monte Foresto  è adorno di \nfaggi, cui subentrano nei fianchi inferiori le selve di \ncastagni. Sono queste che costituiscono il maggior \nprodotto della Comunità. La pecuaria è un articolo non \nmeno importante per l’abbondanza delle praterie naturali \nlungo la giogana dell’Appennino. Sebbene più rari, non \nmancano pure le coltivazioni a varia sementa di granaglie, \na viti e a olivi, le quali si trovano precipuamente verso la \nfoce del Corsalone in Arno. \nCon regolamento speciale del 26 agosto 1776, la \nComunità di Chiusi fu formata di 14 comuni già \ndipendenti dalla potesteria dello stesso nome; cioè: 1. \nChiusi; 2. Rocca di Chiusi e Vezzano ; 3. Compito; 4. \nCastellare sopra Calaneccia; 5. Corezzo: 6. Giampereta; \n7. Mote Fattucchio e Dama ; 10. Fognano; 11. Sarna; 12. \nGarignano; 13. Frassineta; 14. Montecchio. \nIn Chiusi non risiede alcun magistrato civico nè giuridico. \nNon vi si fanno mercati nè fiere; bensì tre di queste si \ntengono all’Alvernia, la prima nel giorno delle \nPentecoste, la seconda nel giorno delle Stimate di S. \nFrancesco (17 settembre) e la terza per la festa del Santo \nmedesimo (4 ottobre). Presiede al governo civile e \ncriminale di Chiusi e del suo territorio il Vicario Regio di \nPoppi. Ha la sua cancelleria comunitativa in Rassina, \nl’ufizio di esazione del Registro in Poppi, l’ingegnere di \nCircondario, la conservazione delle Ipoteche e la Ruota in \nArezzo. \n \nQUADRO della popolazione della Comunità di CHIUSI \nCASENTINESE a tre epoche diverse  \n- nome del luogo: Biforco di Montefattucchio, titolo della \nchiesa: S. Michele (Rettoria), abitanti nel 1551: n° -, \nabitanti nel 1745: n° 117, abitanti nel 1833: n° 87 \n- nome del luogo: CHIUSI e Rocca, titolo della chiesa: S. \nMichele (Pieve), abitanti  nel 1551: n° 454, abitanti nel \n1745: n° 455, abitanti  nel 1833: n° 361 \n- nome del luogo: Corezzo, titolo della chiesa: S. Andra \n(Pieve), abitanti nel 1551: n° 319, abitanti nel 1745: n° \n197, abitanti nel 1833: n° 263 \n- nome del luogo: Dama, titolo della chiesa: S. Lorenzo \n(Rettoria), abitanti  nel 1551: n° 185, abitanti  nel 1745: n° \n235, abitanti nel 1833: n° 280 \n- nome del luogo: Frassineta, titolo della chiesa: S. Egidio \n(Rettoria), abitanti  nel 1551: n° 186, abitanti  nel 1745: n° \n100, abitanti nel 1833: n° 105 \n- nome del luogo: Giampereta, titolo della chiesa: S. \nMaria (Rettoria), abitanti  nel 1551: n° 162, abitanti  nel \n1745: n° 87, abitanti nel 1833: n° 71 \n- nome del luogo: Montefattucchio, titolo della chiesa: \nSS. Pietro e Paolo (Pieve), abitanti nel 1551: n° 528, \nabitanti nel 1745: n° 231, abitanti nel 1833: n° 212 \n- nome del luogo: Monte Silvestri, titolo della chiesa: SS. \nFabiano e Sebastiano (Rettoria), abitanti nel 1551: n° 46, \nabitanti nel 1745: n° 48, abitanti nel 1833: n° 54 \n- nome del luogo: Pezza, titolo della chiesa: S. Clemente \n(Rettoria), abitanti nel 1551: n° 39, abitanti nel 1745: n° \n55, abitanti nel 1833: n° 73 \n- nome del luogo: Sarna, titolo della chiesa: SS. Flora e \nLucilla (Rettoria), abitanti nel 1551: n° 140, abitanti nel \n1745: n° 115, abitanti  nel 1833: n° 166 \n- totale abitanti  nel 1551: n° 2059 \n- totale abitanti  nel 1745: n° 1640 \n \nFrazione di popoli provenienti da chiese fuori della \nComunità \n \n- nome del luogo: Cananeccia, titolo della chiesa: S. \nNiccolò, comunità donde deriva: Pieve S. Stefano, \nabitanti nel 1833: n° 19 \n- nome del luogo: Chitignano, titolo della chiesa: S. \nVincenzo, comunità donde deriva: Chitignano, abitanti \nnel 1833: n° 36 \n- nome del luogo: Compito, titolo della chiesa: S. \nMartino, comunità donde deriva: Pieve S. Stefano, \nabitanti nel 1833: n° 50 \n- totale abitanti  nel 1833: n° 105 \n \n- TOTALE abitanti  nel 1833: n° 1777",
    "original_title": "CHIUSI DEL CASENTINO",
    "byte_offset": 3249329
  },
  {
    "context": "in Romagna.",
    "title": "CHIUSI (FONTE)",
    "body": "– Vedere FONTE CHIUSI.",
    "original_title": "CHIUSI (FONTE)",
    "byte_offset": 3268206
  },
  {
    "context": "",
    "title": "CHIUSURA OBERTENGA, o CHIUSA UBERTENGA e CHIUSURE di Val di Chiana",
    "body": "Antica bandita selvosa \nposta all’ingresso della Val di Chiana, la quale \npossessione per lungo tempo portò il nome del suo \nsignore marchese Oberto conte del palazzo sotto \nl’imperatore Ottone I in Italia. \nEssa fu talvolta appellata Chiusura di Torrita, sia perché \n\noccupasse la collina di S. Fiora a Torrita, sia perché i \nmonaci della badia omonima possedettero una parte di \nquesta Chiusura; per causa della quale i Benedettini di \nTorrita reclamarono ed ottennero dagl’imperatorj, o dai \nloro giudici delegati in Italia, varj placiti in conferma \nde’beni situati nella Chiusura Ubertenga. La quale bandita \nconfinare doveva coi pivieri di S. Maria in Grandis, di S. \nMartino a Galognano, della Pieve al Toppo, e di S. \nMustiola a Quarto. \nAl principio del secolo XI una quarta parte della Chiusura \nUbertenga era pervenuta in mano di un conte Walfredo \nfiglio del fu conte Ranieri di Asciano, il quale, stando in \nS. Gimignanello delle Serre, nel febbrajo del 1022, donò \nai canonici della cattedrale Aretina l’intiera sua porzione \nde terra illa quae fuit Obberti Marchio, quae vocatur \nCLUSE in comitatu Aretino infra plebe S. Mustiolae sito \nQuarto. Della qual Chiusa descrive i confini in guisa che i \nterreni donati confinavano da una parte col fiume Chiana, \nda due lati con la strada pubblica, una delle quali dal \nponte di Chiani sino alla via di Zeno sul confine della \nChiusura donata, mentre dal quarto lato aveva i beni della \nchiesa Aretina, dei monaci di S. Fiora e dei Longobardi. \nNel mese di maggio del 1023 un altro conte per nome \nUgo figlio del fu conte Ranieri (forse un fratello del \nprenominato Walfredo) donò allo stesso capitolo una \nporzione di beni ereditati dal padre, i quali erano nel \npiviere di S. Mustiola a Quarto, in loco qui dicitur \nClusure Uberti. \nUn’altra porzione della stessa Chiusura Ubertenga fu \nvenduta dal marchese Alberto a un conte Rodolfo, dal \nquale pervenne ai suoi figli Alberto e Arrigo, o Rigone \ndei conti della Scialenga: mentre quest’ultimo per atto \ntestamentario offrì la sua quota al capitolo della cattedrale \ndi Arezzo, siccome risulta da un istrumento dal novembre \n1072 riportato dal Muratori nelle sue Antichità Estensi (P. \nI. pag. 192). \nPrendeva il titolo dalla stessa Chiusura la selva, detta il \nCerreto Ubertengo , situata nel piviere del Toppo fra la \nstrada pubblica e la Terra Ubertenga; la quale selva fu \ndonata nel 1076 da Ildebrando di Pagano e dalla sua \nmoglie Porporella figlia di Uberto ai monaci di S. Flora di \nTorrita. – Vedere CERRETO OBERTENGO. \nPortò pure il nome da questa Chiusura un castellare o \nbattifolle, cui forse riferire voleva lo storico Giovanni \nVillani all’anno 1289, quando i Fiorentini dopo la vittoria \ndi Campaldino presero Monte S. Savino, Lucignano e \nChiusura  in Val di Chiana.",
    "original_title": "CHIUSURA OBERTENGA, o CHIUSA UBERTENGA e",
    "byte_offset": 3268264
  },
  {
    "context": "in Val d'Ombrone.",
    "title": "CHIUSURE",
    "body": "Villaggio con antica \nparrocchia (S. Angelo in Luco) nel piviere di S. Maria in \nSalto, Comunità, Giurisdizione e circa 4 miglia toscane a \nostro di Asciano, Diocesi di Pienza, già di Arezzo, \nCompartimento di Siena. \nRisiede sopra una elevata e franante piaggia, già coperta \ndi selve, in mezzo alle quali fu eretto il monastero del \nMonte Oliveto maggiore, compreso nel popolo e distretto \ndi Chiusure, da cui trovasi mezzo miglio lontano. – \nVedere BADIA di MONTE OLIVETO MAGGIORE. \nL'antichità di questa selvosa Chiusura  si manifesta dal \ntitolo della sua chiesa che di S. Angelo  in Luco portava il \nnome al principio del secolo VIII, come apparisce dalla nota questione fra i vescovi di Siena e quelli di Arezzo. In \nsimil guisa essa continuò a chiamarsi nel secolo XIV, \ntrovandosi nominata nella bolla di approvazione della \nCongregazione degli Olivetani, e del loro monastero \nmaggiore, ove si dice essere questo fondato nel distretto \ndella parrocchia di S. Michele in Luco. La qual chiesa nel \nsecolo XIII era decorata del titolo di canonica, nel tempo \nche altra cappella di quel distretto era intitolata a S. \nLeonardo de Chiusuris. \nIn alcune vetuste memorie senesi fu notato, che Antonio \ndi Meo Tolomei comprò Chiusure nel 1333. Né vi è \nduopo aggiungere che il fondatore della Congregazione di \nMonte Oliveto apparteneva alla stessa prosapia senese dei \nTolomei, e che selvoso era il poggio di Acona, dove fu \neretto il primo eremo. \nLa parroccia di S. Michele di Chiusure conta 526 abitanti.",
    "original_title": "CHIUSURE",
    "byte_offset": 3167426
  },
  {
    "context": "– Vedere CERRETO CIAMPOLI in Val d’Arbia.",
    "title": "CIAMPOLI (CERRETO)",
    "body": "",
    "original_title": "CIAMPOLI (CERRETO)",
    "byte_offset": 3272724
  },
  {
    "context": "nel promontorio Argentaro. ",
    "title": "CIANA (TORRE DELLA)",
    "body": "Torre munita di un presidio a custodia della costa \nmarittima della Toscana. È situata sopra una dirupata \nscogliera che sporge in mare dal monte Argentaro fra la \nTorre dell’Avvoltojo  e quella delle Cannelle nel distretto \ndella parrocchia di S. Erasmo a Port’Ercole, Comunità \nGiurisdizione e circa 5 miglia a ostro-libeccio di \nOrbetello, Diocesi di Sovana, Compartimento di \nGrosseto.",
    "original_title": "CIANA (TORRE DELLA)",
    "byte_offset": 3272796
  },
  {
    "context": "nella Valle d’Ombrone pistojese.",
    "title": "CIAPPORE (CASTEL DELLE)",
    "body": "Villa compresa nella parrocchia di S. Niccola a \nRamini. Comunità di Porta Lucchese, Giurisdizione e \nDiocesi di Pistoja, da cui è 2 miglia toscane a ostro-\nlibeccio, Compartimento di Firenze. \nQuesto luogo di Ciappore nei secoli XIII e XIV servire \ndoveva di titolo a una chiesa parrocchiale, mentre il suo \nrettore si trova nominato nel sinodo pistojese del 26 aprile \n1313. (ZACCARIA Anecd. Pistor.)",
    "original_title": "CIAPPORE (CASTEL DELLE)",
    "byte_offset": 3273245
  },
  {
    "context": "sul Cerfone.",
    "title": "CICCIANO DI CASTELLONCHIO",
    "body": "Casale \nch’ebbe parrocchia (S. Pietro) nel piviere di S. Cassiano a \nCastellonchio sul Cerfone in Val Tiberina, Comunità \nGiurisdizione Diocesi Compartimento e circa 8 miglia a \nscirocco di Arezzo.",
    "original_title": "CICCIANO DI CASTELLONCHIO",
    "byte_offset": 3273715
  },
  {
    "context": "in Val di Lima.",
    "title": "CICERIANA",
    "body": "Borghetto che diede il nome \na un ospizio situato sulla strada maestra alla sinistra del \nfiume Lima, luogo detto attualmente lo spedaletto vecchio \nnel piviere di Casa Basciana, Comunità dei Bagni di \nLucca, da cui era circa 3 miglia a grecale levante, \nGiurisdizione del Borgo a Mozzano, Diocesi e Ducato di \nLucca. – Vedere CASA BASCIANA.",
    "original_title": "CICERIANA",
    "byte_offset": 3273960
  },
  {
    "context": "in Val di Serchio.",
    "title": "CICIANA",
    "body": "Casale con parrocchia (S. \nBartolommeo) nel piviere di S. Pancrazio, Comunità, \nGiurisdizione, Diocesi e Ducato di Lucca, da cui Ciciana \nè 5 miglia toscane distante dal lato settentrionale.  \nTrovasi alla base occidentale del monte Pizzorna alla \ndestra della strada maestra che rimonta il Serchio, e poco \nlungi dal nuovo ponte a Moriano, in mezzo a una contrada \nche sembra un continuato giardino. \nProbabilmente alludono a questo luogo, sotto il vocabolo \ndi Cisana, alcuni documenti della chiesa lucchese, scritti \nnegli anni 776 e 780. \nLa parrocchia di S. Bartolommeo a Ciciana nel 1832 \ncontava 174 abitanti.",
    "original_title": "CICIANA",
    "byte_offset": 3274336
  },
  {
    "context": "in Val di Merse.",
    "title": "CICIANO DI CHIUSDINO",
    "body": "Villaggio \ncon pieve (S. Maria Assunta) nella Comunità \nGiurisdizione e circa miglia toscane 1 e 1/2 a libeccio di \nChiusdino, Diocesi di Volterra, Compartimento di Siena. \nÈ situato sopra una cresta di poggi sulla strada che da \nChiusdino va a Montieri. \nEra un piccolo casale, cui mancava nel secolo XIV la \nchiesa parrocchiale; la quale fu eretta due secoli dopo dai \nChiusdinesi, che per molto tempo ne conservarono il \ngiuspadronato. \nLa parrocchia di S. Maria a Ciciano nel 1640 contava soli \n69 abitanti; nel 1745 ne aveva 160; e nel 1833 la sua \npopolazione videsi aumentata sino a 378 abitanti - Vedere \nCHIUSDINO, Comunità.",
    "original_title": "CICIANO DI CHIUSDINO",
    "byte_offset": 3274988
  },
  {
    "context": "nel Val d’Arno aretino. ",
    "title": "CICIGLIANO, o CICILIANO",
    "body": "Casale con chiesa parrocchiale (S. Romano) suffraganea \ndella pieve maggiore, Giurisdizione Diocesi \nCompartimento e 2 miglia toscane a settentrione di \nArezzo. \nQuesto casale si trova nominato in una donazione del 941 \nfatta dai re Ugo e Lotario alla badia di S. Flora a Torrita, \nla quale vi possedeva terreni, confermati alla medesima \ncon placito tenuto sulla Chiassa  nell’anno 970 dal \nmarchese Oberto in presenza dell’imperatore Ottone I. – \nFu questo Ciciliano  nel numero delle corti asegnate dal G. \nC. Ugo alla badia di Capolona, confermatogli \ndall’imperatore Federigo I con diploma del 1161, ceduto \n30 anni dopo, insieme con Capolona, ai conti Guidi \ndall’imperatore Arrigo VI suo figlio. \nÈ dubbio se il nome Ciciliano  derivò da una possessione \nappartenuta alla gente Cecilia, oppure dal titolare \nprimitivo della chiesa di Ciciliano, che era dedicata a S. \nCecilia. \nLa parrocchia di S. Romano a Ciciliano conta 264 \nabitanti.",
    "original_title": "CICIGLIANO, o CICILIANO",
    "byte_offset": 3275668
  },
  {
    "context": "in Val Tiberina.",
    "title": "CICILIANO",
    "body": "Casale con chiesa \nparrocchiale (S. Donnino) nella Comunità e un miglio \ntoscano a levante-scirocco del Monte S. Maria, \nGiuirisdizione di Lippiano, Diocesi di Città di Castello, \nCompartimento di Arezzo. \nÈ posto sul fianco orientale del monte, su cui risiede il \ncapoluogo. Esso è uno dei castelletti nominati nei diplomi \nimperiali a favore dei marchesi del Monte di S. Maria. \nLa parrocchia di S. Donnino a Ciciliano ha 126 abitanti. \n  \nCICILLE in Val di Chiana. – Vedere SICILLE, e BADIA \na SICILLE.",
    "original_title": "CICILIANO",
    "byte_offset": 3276681
  },
  {
    "context": "in Val di Greve.",
    "title": "CICIONE",
    "body": "Vedere CECIONE (SAN \nMARTINO a).",
    "original_title": "CICIONE",
    "byte_offset": 3277235
  },
  {
    "context": "(Ciconia) nel Val d’Arno superiore.",
    "title": "CICOGNA",
    "body": "Piccolo \nCastello con parrocchia prepositura (S. Lucia) nella \nComunità Giurisdizione e circa 2 miglia toscane a levante \ndi Terranuova, Diocesi e Compartimento di Arezzo. \nRisiede sulla cresta di frastagliate piagge argillose fra il \ntorrente Ascione e la strada che da Terranuova per \nGanghereto guida al castello di Loro. \nNell’aprile del 1432 la Cicogna fu presa e arsa da \nBernardino della Carda, che con 400 lance di sua masnada \ncorse e derubò gran parte del contado Aretino. – \n(AMMIR. Istor. Fiorent.) \nEbbe nel territorio della Cicogna vasto podere la famiglia \nmagnatizia Quaratesi, più tardi i padri Filippini, quindi i \nSettimanni di Firenze, e finalmente il signor Pietro \nMunicchi. \nLa parrocchia di S. Lucia alla Cicogna conta 323 abitanti.",
    "original_title": "CICOGNA",
    "byte_offset": 3277298
  },
  {
    "context": "nella Valle della Marecchia.",
    "title": "CICOGNAJA",
    "body": "Villaggio che \nha dato il titolo alla parrocchia di San Arduino a \nCicognaja  nella Comunità Giurisdizione e circa 6 miglia \na settentrione della Badia Tedalda, Diocesi di S. Sepolcro, \ngià di Montefeltro, Compartimento di Arezzo. \nÈ situato sul poggio detto Monte Rotondo nella ripa \ndestra del fiume Marecchia, di faccia alla confluenza del \ntorrente Sonatello. Il territorio di Cicognaja con quello di \nS. Sofia in Marecchia forma una superficie di circa miglia \n3 e 1/2 quadrate distaccata dal Granducato. Questo pezzo \ndi territorio disunito fu eretto in feudo nel 1615 dal Gran \nDuca Cosimo III a favore dei conti Colloredo di Milano. –  \nVedere BADIA TEBALDA, Comunità. \nLa parrocchia di S. Arduino a Cicognaja conta 110 \nabitanti.",
    "original_title": "CICOGNAJA",
    "byte_offset": 3278113
  },
  {
    "context": "nella Val d’Arno sotto Firenze. ",
    "title": "CIECERI o CIESCERI",
    "body": "Vico perduto nel popolo di S. Stefano di Ugnano, piviere \ndi Settimo, Comunità di Casellina e Torri, Giurisdizione \ndella Lastra, Diocesi e Compartimento di Firenze. \nEra un casale dove ebbero podere le monache di \nMantignano per donazione fatta sotto il di 21 novembre \n1107 dal conte Ugo del fu conte Uguccione e dalla \ncontessa Cecilia sua moglie, mentre essi risiedevano in \nMontecascioli (ARCH. DIPL. FIOR. Mon. di S. Apollon. \ndi Fir.)",
    "original_title": "CIECERI o CIESCERI",
    "byte_offset": 3278902
  },
  {
    "context": "in Val di Chiana.",
    "title": "CIGGIANO",
    "body": "Villaggio che fu castello \ncon pieve (S. Biagio) già filiale di quella del Toppo, nella \nComunità Giurisdizione e 3 miglia toscane a ostro di \nCivitella, Diocesi e Compartimento di Arezzo. \nÈ posto sulla estrema pendice meridionale del poggio di \nCivitella alla sinistra del torrente Trove, sino dove \nconduce un tronco di strada rotabile che staccasi dalla \nRegia Senese alla pieve al Toppo, da cui Ciggiano è \ndistante 4 in 5 miglia toscane a libeccio. \nQuesto luogo fu preso e messo a ruba nel 1431 dalle \nmasnade di Niccolò Piccinino, che diedero il guasto anche \na Oliveto, Battifolle e altri castelletti di quel distretto \n(AMMIR. Istor. Fior.) \nA Ciggiano si accampò nel 1307 un esercito della lega \nGuelfa Toscana. \nLa parrocchia di S. Biagio a Ciggiano conta 634 abitanti.",
    "original_title": "CIGGIANO",
    "byte_offset": 3279404
  },
  {
    "context": "in Val di Pesa, (Cilianum).",
    "title": "CIGLIANO (ERRATA : in Val di Greve)",
    "body": "Villaggio composto di più borgate, fra le \nquali sono compresi i luoghi di Faltignano, Petrojo  e \nCasanuova, nella parrocchia di S. Bartolommeo a \nFaltignano, Comunità Giurisdizione e circa miglia 2 \ntoscane a maestrale di San Casciano, Diocesi e \nCompartimento di Firenze. \nFu uno dei castellucci donati dai suoi signori, sino \nall’anno 1059 al vescovo di Firenze Gherardo, poi papa \nNiccolò IV. – È incerto se a questo, oppure ad altro paese \ndi Cigliano riferire voleva il diploma attribuito a Carlo \nMagno in favore della badia di Nonantola. – Vedere \nFALTIGNANO.",
    "original_title": "CIGLIANO (ERRATA : in Val di Greve)",
    "byte_offset": 3280225
  },
  {
    "context": "in Val di Sieve.",
    "title": "CIGLIANO",
    "body": "Casale con parrocchia (S. \nMichele) nel piviere di Pomino, Comunità e 6 miglia a \ngrecale di Pelago, Giurisdizione del Pontassieve, Diocesi \ndi Fiesole, Compartimento di Firenze. \nRisiede sul fianco settentrionale del monte della Consuma \nin uno sprona fra i torrenti Rufina e Moscia. Conta una \npopolazione di 165 abitanti.",
    "original_title": "CIGLIANO",
    "byte_offset": 3280225
  },
  {
    "context": "in Val di Chiana.",
    "title": "CIGNANO",
    "body": "Villaggio con pieve (S. \nNiccolò) nel Comunità Giurisdizione Diocesi e 7 miglia a \nlibeccio di Cortona, Compartimento di Arezzo. \nÈ sutuato nell’alto-piano della valle fra le sorgenti del rio \nCaprara  e rio Mussarone. La pieve di Cignano, innanzi \nche fosse istituito il vescovato di Cortona, era dedicata a \nS. Massimiliano. Essa allora faceva parte della diocesi di \nChiusi, siccome apparisce dalla bolla di Celestino III del \n1191, che confermò a Teobaldo vescovo di quella città \nPlebem S. Mamiliani  (sic) in Cignano cum suis \npertinentiis, e poco sotto vi aggiunge anche curtem de \nCignano. Serve a conferma di ciò un mandato di procura \nrogato dal notaro ser Francesco di Tommasino nel dì 8 \nottobre 1318, col quale vir sapiens dominus Bertuldus \nplebanus Plebis S. Maximiliani de Cignano, chiamato al \nsinodo da Matteo Orsini vescovo di Chiusi, deputò in suo \nrappresentante il prete Giovanni parroco della chiesa \nsuccursale di S. Salvadore della villa di Cignano. \n(Memorie MSS. della Cancell. Vescov. di Cortona). \nDopo il 1400 la stessa pieve prese il titolo che porta \nattualmente di S. Niccolò, quando già era stato annesso al \nsuo pingue patrimonio quello della soppressa cura San \nSalvadore a Cignano. \nLa suddetta chiesa plebana fu riedificata e consacrata nel \n1758 da Giuseppe Ippoliti vescovo di Cortona, di che fa \nfede una lapida ivi collocata. Sono filiali della pieve di Cignano 4 parrocchie: 1. S. \nEmiliano a Borgonuovo ; 2. S. Cristofano a Centoja ; 3. S. \nFirmina a Gabbiano; 4. S. Biagio a Fusciano. \nEsisteva, vicino alla pieve lungo la strada che dai ponti di \nCortona passava per Cignano, un ospedale per i pellegrini \nche fu poi di giuspadronato dei frati Agostiniani di \nCortona, soppresso nel secolo XVI. \nEra nativo di questo villaggio un Andrea Bonavari  frate \ndomenicano, che fu nel 1331 mediatore di una congiura \ncontro i signori Casali, e a danni del nuovo prelato di \nCortona (Ranieri degli Ubertini); allettato esso frate dalla \npromessa di esser fatto vescovo di quella stessa città. \n(LOR. GUAZZESI,  Dell’antico dominio del vesc. \nd’Arezzo, ec.)",
    "original_title": "CIGNANO",
    "byte_offset": 3281231
  },
  {
    "context": "in Val d’Elsa.",
    "title": "CIGNANO e CIGNANELLO",
    "body": "Due casali \ndiruti che diedero il titolo a due chiese (S. Petro a \nCignano e S. Giusto a Cignanello) nel piviere di S. \nLeolino in Conio, Comunità e Giurisdizione della \nCastellina del Chianti, Diocesi di Colle, già di Fiesole, \nCompartimento di Siena. \nRiferisce a questo Cignano  del Chianti e alla sua chiesa di \nS. Pietro l’istrumento di fondazione della badia di \nPoggibonsi, col quale il marchese Ugo, nell’anno 998, \nlasciò a quel monastero tre mansi in Cignano con la \nchiesa di S. Pietro. \nAl qual Cignano sembra che alludere debba un diploma \ndell’imperatore Arrigo IV, nel 1074 concesso alla badia \nFiorentina, cui fra gli altri luoghi confermò castellum de \nCignano et de Brolio . \nCignano era uno dei punti situati sulla linea di \ndemarcazione, stabilita con lodo del 1203, fra i territorj \ndella repubblica fiorentina e senese. Lo stesso lodo indica \nla posizione di quest’antico casale sopra un poggio che \nsepara l’Arbia dal torrente Staggia, poggio che \ncorrisponde a un dipresso a quello su cui esiste la chiesa \ncol casale di Fonte Rutoli.",
    "original_title": "CIGNANO e CIGNANELLO",
    "byte_offset": 3283383
  },
  {
    "context": "in Val di Sieve.",
    "title": "CIGNANO DI VALCAVA",
    "body": "Villa nel \npopolo della pieve di S. Cresci a Valcava, Comunità \nGiurisdizione e circa 3 miglia toscane a scirocco del \nBorgo S. Lorenzo, Diocesi e Compartimento di Firenze. \nÈ posta alla base settentrionale del monte Giovi sulla \ndestra del fiume Arno. \nEbbero giurisdizione e podere in questo luogo i vescovi di \nFirenze sino dal secolo XII.",
    "original_title": "CIGNANO DI VALCAVA",
    "byte_offset": 3284499
  },
  {
    "context": "in Val Tiberina.",
    "title": "CIGNATA (ROCCA)",
    "body": "– Vedere ROCCA CIGNATA o CINGIATA.",
    "original_title": "CIGNATA (ROCCA)",
    "byte_offset": 3284885
  },
  {
    "context": "(Ciculum, già Castrum de Ceulis) nel Val d’Arno inferiore.",
    "title": "CIGOLI",
    "body": "Castello ora villa che porta il nome di \nCastelvecchio nel piviere di Fabbrica (S. Giovanni) \nComunità Giurisdizione Diocesi e miglia due a maestrale \nponente di Sanminiato, anticamente nella diocesi di \nLucca, Compartimento di Firenze. \nEsisteva la distrutta rocca di Cigoli sopra un risalto di \ncollina a cavaliere della strada Regia pisana, nel luogo \ndove è sorta una moderna deliziosa villa dei signori \nPesciolini di Pisa, nota tuttora col nome di Castelvecchio. \nÈ quel castrum Ciculum, presso cui fu edificata la chiesa \ndi S. Andrea a Bacoli, rammentata nella bolla dal \npontefice Celestino III spedita li 1194 al preposto di S. \nGenesio, mentre la parrocchia dello stesso Castelvecchio \n(S. Michele del castello del Ceulis) faceva parte sino da \nquella età del piviere di Fabbrica. \nIl castello di Cigoli figura nelle guerre fatte fra i \nSanminiatesi e i Pisani precipuamente nel secolo XIV; sia \nquando questi ultimi, nel 1312 saccheggiarono Cigoli; sia \nallorchè vi ritornarono nel 1314 con poderosa oste \ncomandati dal loro potestà Uguccione della Faggiola, che \nvi lasciò un castellano con presidio. Tolto in seguito ai \nPisani da un esercito della Repubblica fiorentina, questa \neccettuò il castello di Cigoli dal numero di quelli che \ndovevano restituirsi al Comune di Sanminiato; siccome \nanco dopo la ribellione dei Sanminiatesi dal Comune di \nFirenze, nell’aprile dell’anno 1370, fu convenuto di non \nrender Cigoli ai Sanminiatesi.  \nNella quale circostanza la Repubblica fiorentina destinò \nquesto castello a residenza di un potestà, alla cui \ngiurisdizione furono assoggettati i popoli di Cigoli, di \nMonte Bicchieri, di Stibbio e di Leporaja. \nDa Cigoli trasse i natali e il soprannome il celebre pittore \nLodovico Cardi, denominato il cavaliere da Cigoli, allievo \nche forse superò in merito il suo maestro Alessandro \nAllori. – Vedere FABBRICA di CIGOLI.",
    "original_title": "CIGOLI",
    "byte_offset": 3284961
  },
  {
    "context": "",
    "title": "CIGOLI (FABBRICA DI)",
    "body": "– Vedere FABBRICA di CIGOLI.",
    "original_title": "CIGOLI (FABBRICA DI)",
    "byte_offset": 3286933
  },
  {
    "context": "in Val di Chiana.",
    "title": "CILIANO",
    "body": "Villaggio già castello con \nparrocchia (S. Lorenzo) filiale dell'antica pieve di S. \nValentino a Monte Follonica, nella Comunità \nGiurisdizione e un miglio toscano a ostro di Torrita, \nDiocesi di Pienza, già di Arezzo, dal cui Compartimento \ndipende. \nÈ situato in un ciglione, o risalto di poggio che forma un \ncontrafforte del Monte Follonica nella direzione di \nTorrita. \nFu castello posseduto da nobili di contado, i quali sino dal \n1214 promisero al potestà di Siena di non alienare ad \nalcuno e specialmente ai Montepulcianesi il poggio e \ncastello di Ciliano, e di accordare al governo Senese \nfacoltà di erigervi una torre a difesa, concorrendo essi alla \nmetà della spesa. (ARCH. DIPL. SEN. Kaleffo \ndell’Assunta). \nInfatti il Comune di Siena, sino dal 1228, aveva fatto di \nCiliano un posto avanzato di difesa contro i \nMontepulcianesi, quando questi con gli Orvietani e i \nFiorentini tentarono di scalare le mura di Ciliano, respinti \ndi là e inseguiti dai primi sino presso a Sarteano. (DEI, \nCronac. Senes.) \nFu però Ciliano, nel 1250, messo a ruba e disertato dai \nMontepulcianesi, per cui la Signoria di Siena deliberò di \ncircondare il paese di mura castellane, destinandovi a \nrisiedere e far giustizia un potestà. (ARCH. DIPL. \nSENES. Consigl. della Campana). \nIn seguito acquistò in Ciliano podere la nobile famiglia Bargagli, dalla medesima nel 1418 alienato ai signori \nLanducci, attuali possessori di vasta tenuta in cotesta \ncontrada. – Vedere MONTE FOLLONICA, e TORRITA. \nLa parrocchia di S. Lorenzo a Ciliano conta 215 abitanti.",
    "original_title": "CILIANO",
    "byte_offset": 182837
  },
  {
    "context": "",
    "title": "CILIAULA o CELICIAULA in Val d’Elsa",
    "body": "– Vedere CELIAULA",
    "original_title": "CILIAULA o CELICIAULA in Val d’Elsa",
    "byte_offset": 3288602
  },
  {
    "context": "nella Valle dell’Era.",
    "title": "CIMPOLI",
    "body": "Piccolo borghetto fra \nChianni e Rivalto nel popolo, Comunità e Giurisdizione \ndi Chianni, Diocesi di Sanminiato, Compartimento di \nPisa. – Vedere CHIANNI, Comunità.",
    "original_title": "CIMPOLI",
    "byte_offset": 3288668
  },
  {
    "context": "(Centumcellae) nel Val d’Arno aretino. ",
    "title": "CINCELLI",
    "body": "Villaggio con parrocchia (S. Maria) nel piviere di \nCapolona, Comunità Giurisdizione Diocesi e \nCompartimento di Arezzo, dalla qual città trovasi distante \ncirca 4 miglia toscane a maestrale. \nÈ situato sulla ripa destra dell’Arno presso il ponte a \nBuriano e poco discosto dalla strada vecchia che da \nArezzo porta nel Val d’Arno inferiore. \nÈ noto Cincelli per i bei vasi Aretini che sino dai tempi \netruschi nei suoi contorni si fabbricavano. Fu forse dalle \nmolte grotte a tal uopo scavate, se non piuttosto dalla \nsparse casette dei figulinai, donde questo paese trasse la \ndenominazione di Centocelle, siccome trovasi in tal guisa \ndistinto anche nei primi secoli dopo il mille, e \nsegnatamente in un istrumento del 1071 spettante alla \nbadia di S. Flora a Torrita. \nDella chiesa di S. Maria de Cincellis e del suo rettore \nviene fatta menzione in un contratto nuziale del 1338, \nrogato nella villa di Cincelli, in luogo detto il Poggio , dal \nnotaro Nuccio di Poggio da Castiglion Ubertini. \n(CAMICI, Dei March. di Toscana) \nLa parrocchia di S. Maria a Cincelli conta 222 abitanti.",
    "original_title": "CINCELLI",
    "byte_offset": 2918864
  },
  {
    "context": "in Val d’Elsa.",
    "title": "CINCIANO",
    "body": "Villaggio con parrocchia (S. \nGiorgio detto una volta a Vitiano) nel piviere di S. \nAppiano, Comunità Giurisdizione, circa 2 miglia toscane \na settentrione di Poggibonsi; Diocesi di Firenze, \nCompartimento di Siena. \nRisiede in costa fra i due rami del torrente Drove, alla \ndestra della strada Regia romana, che sala da Poggibonsi \nBarberino di Val d’Elsa. \nIl nome di Cinciano, per quanto sembri derivato da un \nfondo appartenuto alla gente Cincia, non si riscontra fra le \nmemorie antiche, se non quando esso apparteneva a certi \nsignorotti di contado, e segnatamente a quelli dei castelli \ndi Linari e di Catignano presso S. Appiano. Avvegnachè \nuna vedova di quei baronetti per nome Zaballina, \nnell’anno 1126, donò a Gottifredo vescovo di Firenze i \nsuoi possessi di Linari, di Catignano, di Cinciano, ec. –  \nVedere CATIGNANO di S. APPIANO. \nInfatti nel 1292 il vescovo Andrea locò ad affitto alcune \nterre della villa di Cinciano per l'annuo censo di 14 staja \ndi grano, mentre di altri affitti anche più antichi di terreni \nposseduti in Cinciano dalla mensa vescovile fiorentina, si \nfa menzione nel libro del capitolo della metropolitana \nappellato il Bollettone. \nLa parrocchia di S. Giorgio a Cinciano conta 253 abitanti.",
    "original_title": "CINCIANO",
    "byte_offset": 3290028
  },
  {
    "context": "in Val Tiberina.",
    "title": "CINGIATA (ROCCA)",
    "body": "– Vedere ROCCA CIGNATA.",
    "original_title": "CINGIATA (ROCCA)",
    "byte_offset": 3291305
  },
  {
    "context": "nella Valle dell’Ombrone Senese.",
    "title": "CINIGIANO",
    "body": "Castello \ncapoluogo di potesteria, di comunità e di piviere nel \nVicariato Regio di Arcidosso, Diocesi di Montalcino, già \ndi Grosseto, al di cui Compartimento appartiene. \nÈ posto sopra un colle elevato, ma di facile accesso, \nbagnato a ostro dal torrente Melacce, a settentrione da \nquello di Trisolla, nel grado 29° 3’ di longitudine e 42° \n53’ 8” di latitudine, 10 miglia toscane a ponente di \nArcidosso, 14 miglia toscane a ostro-libeccio di \nMontalcino, e 20 miglia toscane a grecale-levante di \nGrosseto. \nÈ fabbricato a guisa di borgo lungo il dorso del poggio, \nnella di cui parte più eminente si vedevano tempo \naddietro le vestige della demolita rocca, siccome rovinate \nsi veggono le mura castellane intorno al paese. \nVi ebbero signoria alcuni dinasti discendenti da un \nBernardino di Cinigiano, di cui eran figli i due fratelli \nBernardino e Bertoldo che con atto pubblico del 29 luglio \n1254 posero il loro castello di Cinigiano col distretto e \npersone sotto l’accomandigia della Repubblica senese. \n(ARCH. DIPL. SENES. Kaleffo dell’Assunta.) \nMa questa non fu la prima né l’ultima volta che quei \nbaroni finsero ubbidienza e fedeltà a chi era più potente di \nloro; mentre a cadauna favorevole occasione tornavano a \nfare da tiranni assoluti sopra gli schiavi di quelle misere \nbicocche. \nUna prova d’infedeltà si rileva dalla cronaca senese, \nall’anno 1278, quando quel governo bandì l’oste sopra \nNeri figlio di Ranieri di Sticciano, e sopra Bernardino da \nCinigiano, che tornarono ben presto a fare le \ncomandamenta della Repubblica. (DEI, Cronac. Senes.) \nGli storici senesi attribuiscono la causa maggiore di una \ntal misura ostile a una nuova scelleratezza che i tirannetti \ndi Sticciano e di Cinigiano avevano a tante ribellioni \naggiunta; quella cioè di avere coi loro masnadieri assalito \nnella primavera del 1277 sulla strada romana lungo il \nFormone un prelato di Provenza, mentre si recava a \nViterbo, presso la corte del pontefice Giovanni XXI. \nLa sorte dei signori di Cinigiano era sempre conforme a \nquella dei conti Aldobrandeschi di S. Fiora e di \nArcidosso, dei quali erano quei nobili censuarj e \nsubfeudatarj. \nIgnoro il modo e la ragione per cui in Cinigiano sul \ndeclinare del secolo XIV dominavano i conti Guidi di \nPoppi e di Battifolle, se non fu per cagione di pegno ad \nessi dato, o per diritti ereditarj ch’io non conosco. \nAvvegnachè la Signoria di Siena, nel 1389, convenne con \nil conte Francesco di Ugone dei conti di Battifolle, di \nricuperare dal medesimo il cassero di Cinigiano, mediante \nlo sborso di 2500 fiorini d’oro. (ARCH. DIPL. FIOR. \nKaleffo Nero.) \nAnche ottant’anni dopo li stessi conti signoreggiavano in \nCinigiano, poiché per ordine del consiglio generale il \ngoverno di Siena decretò (29 giugno 1297) che si dovessero pagare 500 fiorini alla contessa Maria di \nBattifolle per ammenda del danno che essa aveva ricevuto \nnel suo territorio di Cinigiano dalle genti del gran Conte-\nstabile. (ivi) \nAl principio del secolo XV Cinigiano dipendeva ancora \nda’conti di Battifolle, mentre il Malavolti (Istor. di Siena. \nPar. II. lib. 10) avvisò, che nel 1403 tenevasi Cinigiano \nda uno dei conti Guidi. Ma poco stante quegli uomini, \nscuotendo il giogo feudale, si posero sotto la dipendenza \ndella Repubblica senese, e nel 1404 firmarono capitoli di \nsudditanza tali, che d’allora in poi vi tenne sempre \nragione un giudice senese. \nDopo quell’epoca Cinigiano fu costantemente addetto, e \nseguitò la sorte di Siena sua capitale, non solo finchè essa \nsi resse a repubblica, ma ancora dopo che divenne parte \ndel Granducato. \nComunità di Cinigiano  – Il territorio di questa Comunità \noccupa una superficie di 59587 quadrati, dei quali 2927 \nquadrati sono presi da strade e da corsi di acque. Vi \nabitano costantemente 3058 individui, a ragione appena di \n44 persone per ogni miglio quadrato di suolo imponibile. \nIl suo perimetro offre una figura romboidale con gli \nangoli della diagonale volti uno a libeccio e l’altro a \ngrecale. \nConfina con 5 Comunità, ed è costantemente costeggiata \nda termini naturali mediante il corso di torrenti e di fiumi. \n– Avvegnachè essa dal lato di ostro a scirocco ha di fronte \nla Comunità di Arcidosso, a partire dalla confluenza del \ntorrente Melacce nel fiume Ombrone, il quale torrente \nrimonta, da primo nella direzione da libeccio a scirocco, \npoi da ponente a levante con la fronte volta a ostro, sino a \nche entra in un suo tributario (il fosso Rancida) col quale \nsale sulla sommità di un contrafforte che diramasi a \nmaestrale di Monte Labro. Da quella cresta, detta il \npoggio alle Logge riscende verso levante per il fosso \nBulimacola nel torrente Zancona, mediante il quale le due \nComunità camminano di conserva di faccia a levante sino \nalla confluenza nel Zancona del fosso Mogliese, dove \nsubentra a contatto, continuando la corrente del Zancona \nla Comunità di Castel del Piano. Con quest’ultima quella \ndi Cinigiano fronteggia anche dopo che il Zancona si è \naccoppiato al fiume Ente sino a che alla bocca del torrente \nAnsedonia  sottentra a confine per breve tragitto la \nComunità di Castiglion d’Orcia, che abbandona appena \nl’Ente si scarica nell’Orcia. Costà trova la Comunità di \nMontalcino, con la quale quella di Cinigiano mediante \nl’Orcia fronteggia verso settentrione sino a che questo \nfiume si marita all’Ombrone. \nAlla confluenza dei nominati fiumi cessa la Comunità da \nMontalcino e sottentra quella di Campagnatico, con la \nquale lungo l’alveo dell’Ombrone medesimo s’innoltra \nnella direzione di grecale a ponente sino davanti al \ncastello di Paganico. Costà dove confluisce nell’Ombrone \nil torrente Gretano, voltando direzione a scirocco, ritrova \nalla foce del torrente Melacce nell’Ombrone la Comunità \ndi Arcidosso. \nOltre i già citati torrenti e fiumi, hanno origine nel \nterritorio di questa Comunità i torrenti Ribusieri e \nTrisolla, il primo tributario dell’Orcia, il secondo \ndell’Ombrone. \nPoche e cattive strade comunitative sono aperte per questo \nterritorio; la principale è la strada provinciale, chiamata \nrotabile, la quale rasenta la sponda sinistra del fiume \nOrcia dal Zancona sino alla sua unione con l’Ombrone, la \ndi cui sponda sinistra prosegue al Sasso di Maremma, \ndove già fu un ponte sul quale passava l’antica strada che \ndalla Val d’Orcia guidava nella Maremma Grossetana. \nA Cinigiano mettono capo altri tronchi di strade che \nvengono dalla parte di Montalcino, di Castel del Piano e \ndi Arcidosso. \nLa qualità predominante del terreno di questa Comunità \nappartiene alla marna conchigliare cerulea che cuopre i \nfianchi dei poggi e le piagge intorno a Cinigiano. \nI banchi di ghiaja abbondano nella Valle percorsa \ndall’Orcia, mentre lo schisto marnoso alterna con \nl’arenaria sul vallone del Zancona. La calcarea \nappenninica si affaccia più spesso dal lato orientale verso \nMonticello, come anche sui poggi a ostro e ponente del \ncapoluogo, precipuamente al Sasso di Maremma, castello \nche risiede sopra una gran rupe di calcarea compatta. \nL’aria di questa contrada non può dirsi perfetta; mentre \nnella calda stagione si estendono fino costà i malefici \ninflussi delle acque stagnanti lungo i fiumi Orcia e \nOmbrone. Ad aggravare il male concorre la qualità delle \nfonti potabili e la scarsità di buone cisterne. \nI prodotti di suolo si riducono a boschi, a pascoli naturali, \na castagni e alla sementa di granaglie, con poco vino e \nmeno olio. \nL’attual chiesa prepositura dedicata a S. Michele trovasi \ndentro il castello di faccia al pretorio. I ruderi dell’antica \npieve, sotto il titolo di S. Martino, sono un miglio distanti \nda Cinigiano. \nNon vi sono mercati settimanali, e una sola piccolissima \nfiera si tiene in Cinigiano nel martedì dopo la festa della \nPentecoste. \nLa Comunità mantiene due maestri di scuola e due \nmedici-chirurghi residenti a Cinigiano e al Sasso di \nMaremma. \nEsistono nella Comunità di Cinigiano due potestà, uno \nche risiede in Cinigiano, ed ha la giurisdizione civile \nsopra i popoli di Cinigiano, Sasso di Maremma, Porrona, \ne Colle Massari; l’altro che ha il suo tribunale in \nMonticello, ed ha sotto la sua giurisdizione gli altri tre \npopoli di questa Comunità (Monticello, Castiglioncello \nBandini e Monte Nero). \nEntrambi questi due potestà dipendono per le cause \ncriminali e gli atti di polizia dal Vicario Regio di \nArcidosso, dove trovasi anche l’ingegnere di Circondario, \ne la cancelleria comunitativa; l’ufizio di esazione del \nRegistro è in Castel del Piano; la conservazione delle  \nIpoteche e la Ruota in Grosseto. \nDal confronto statistico sulla popolazione della Comunità \ndi Cinigiano a tre epoche diverse apparisce, che, nel 1640, \nvi si contavano 2248 abitanti ridotti a soli 1601, nel 1745, \naumentati sino al numero di 3058 nell’anno 1833. \n \nQUADRO della popolazione della Comunità di \nCINIGIANO a tre epoche diverse \n \n- nome del luogo: Castiglioncello Bandini, titolo della \nchiesa: SS. Niccolò e Biagio (Pieve), diocesi cui \nappartiene: Montalcino, abitanti nel 1640: n° 257, \nabitanti nel 1745: n° 155, abitanti nel 1833: n° 149 \n- nome del luogo: CINIGIANO, titolo della chiesa: S. Michele (Prepositura), diocesi cui appartiene: Montalcino \n(già Grosseto), abitanti nel 1640: n° 448, abitanti nel \n1745: n° 233, abitanti  nel 1833: n° 467 \n- nome del luogo: Colle Massari, titolo della chiesa: S. \nMarta (ERRATA: Pieve) (non è più parrocchia), diocesi \ncui appartiene: Grosseto, abitanti nel 1640: n° -, abitanti \nnel 1745: n° 32, abitanti  nel 1833: n° 48 \n- nome del luogo: Monte Nero, titolo della chiesa: S. \nLucia (Pieve), diocesi cui appartiene: Montalcino (già \nChiusi), abitanti nel 1640: n° 363, abitanti nel 1745: n° \n260, abitanti nel 1833: n° 424 \n- nome del luogo: Monticello, titolo della chiesa: S. \nMichele (Prepositura), diocesi cui appartiene: Montalcino \n(già Chiusi), abitanti nel 1640: n°697, abitanti nel 1745: \nn° 316, abitanti nel 1833: n° 959 \n- nome del luogo: Porrona, titolo della chiesa: S. Donato \n(Pieve), diocesi cui appartiene: Montalcino (già \nGrosseto), abitanti nel 1640: n° 10, abitanti nel 1745: n° \n338, abitanti nel 1833: n° 380 \n- nome del luogo: Sasso di Maremma, titolo della chiesa: \nS. Michele (Pieve), diocesi cui appartiene: Grosseto, \nabitanti nel 1640: n° 403, abitanti nel 1745: n° 240, \nabitanti nel 1833: n° 524 \n- nome del luogo: Vicarello, titolo della chiesa: S. \nMargherita (Rettoria), diocesi cui appartiene: Grosseto, \nabitanti nel 1640: n° 70, abitanti nel 1745: n° 27, abitanti \nnel 1833: n° 62 \n \n- totale abitanti  nel 1640: n° 2248 \n- totale abitanti  nel 1745: n° 1601 \n- totale abitanti  nel 1833: n° 3058",
    "original_title": "CINIGIANO",
    "byte_offset": 3291371
  },
  {
    "context": "nel Golfo Lunense, ossia della Spezia.",
    "title": "CINNIANO, CIGNANO e ACILIANO",
    "body": "Casale che fu nel seno occidentale del \nGolfo della Spezia fra Verignano e Fezzano, nella \nComunità di Portovenere, Mandamento della Spezia, \nDiocesi di Luni-Sarzana, Regno Sardo.  \nFu signoria dei marchesi Malaspina e loro consorti, alcuni \ndei quali nel 1052 (6 gennajo), 1055 (di febbrajo) e 1059 \n(3 febbrajo) donarono al monastero di S. Venerio del \nGolfo la porzione dei beni che possedevano in Verignano, \nPanicaglia e Cignano sino al Fezano e al capo del Monte. \n(MURAT. Ant. Estens.)",
    "original_title": "CINNIANO, CIGNANO e ACILIANO",
    "byte_offset": 3302222
  },
  {
    "context": "alla Marina di Pietrasanta. ",
    "title": "CINQUALE (FORTE DI)",
    "body": "Fortino munito di artiglieria e di guardacoste a difesa e a \nprecauzione di quella parte di littorale. \nÈ situato sulla foce dell’emissario del Lago di Porta \nBeltrame , nel popolo di S. Maria Lauretana, Comunità \nGiurisdizione e circa 4 miglia toscane a ponente di \nSeravezza altrettante a maestrale di Pietrasanta, e quasi \negualmente distante da Massa di Carrara, che gli resta a \nsettentrione. \nPresso lo sbocco dello stesso emissario del Lago di Porta, \nnel 1812, furono collocate la cateratte mobili, ad \nimitazione di quelle che con tanto felice successo 70 anni \nprima erano state costruite dal governo lucchese nel \ncanale di Viareggio. – Vedere LAGO di PORTA.",
    "original_title": "CINQUALE (FORTE DI)",
    "byte_offset": 3302790
  },
  {
    "context": "",
    "title": "CINQUE COMUNITA’DISTRETTUALI di Val d’Ambra",
    "body": "– Vedere PERGINE.",
    "original_title": "CINQUE COM UNITA’DISTRETTUALI di Val",
    "byte_offset": 3303521
  },
  {
    "context": "(Cintoria, Cinturia)",
    "title": "CINTOJA nel Val d’Arno presso Firenze",
    "body": "Due borgate che danno il titolo a due chiese \nparrocchiali suburbane di Firenze (S. Maria e S. \nBartolommeo) sulla riva destra del fiume Greve pocco \ninnanzi che esso sbocchi nell’Arno, nella Comunità di \nLegnaja, Giurisdizione del Galluzzo, Diocesi e \nCompartimento di Firenze, da cui le dette borgate sono 3 \nmiglia toscane incirca a ponente. \nQuesto vocabolo che ci rammenta una romana misura \nagraria di cento jugeri di terreno, e forse anco una di \nquelle Centurie Cesariane state assegnate alla colonia \nfiorentina; questo stesso vocabolo trovasi conservato nella \npiù vetusta pergamena della Metropolitana di Firenze. È \nun istrumento dell’anno 724, col quale il vescovo \nSpecioso donò alla mensa de’canonici di suo proprio \npatrimonio una corte in sulla Greve, ubi etiam Cintoria \nnominatur; ed è costà dove il capitolo fiorentino possiede \nuna parte di sua dote. – Essendo che i vescovi successori \ndi specioso rammentarono molte fiate, e i pontefici, come \npure gl’imperatori, confermarono più volte al capitolo di \nS. Reparata tutta la corte di Cintoja . \nInfatti la chiesa di S. Maria di Cintoja fu costantemente di \npadronato della mensa arcivescovile; solamente variò di \npatroni l’altra chiesa di S. Bartolo (S. Bartolommeo) a \nCintoja, che dal pontefice Innocenzo VIII (anno 1489) fu \nincorporata al capitolo fiorentino. \nLa parrocchia di S. Maria a Cintoja ha 215 abitanti.  \nLa parrocchia di S. Bartolommeo a Cintoja conta 224 \nabitanti.",
    "original_title": "CINTOJA (Cintoria, Cinturia) nel Val d’Arno presso",
    "byte_offset": 3303597
  },
  {
    "context": "",
    "title": "CINTOJA ALTA",
    "body": "– Vedere CINTOJA in Val d’Ema.",
    "original_title": "CINTOJA ALTA",
    "byte_offset": 3305141
  },
  {
    "context": "",
    "title": "CINTOJA BASSA",
    "body": "– Vedere CINTOJA in Val d’Ema.",
    "original_title": "CINTOJA BASSA",
    "byte_offset": 3305194
  },
  {
    "context": "nel Val d’Arno inferiore.",
    "title": "CINTOJA DI BUTI",
    "body": "Casale che \ndiede il titolo alla chiesa di S. Lorenzo di Cintoja nel \npiviere di Buti, Comunità Giurisdizione di Vico Pisano, \nDiocesi e Compartimento di Pisa. \nFu questo casale e sua corte nell’estremo confine della \ndiocesi e contado di Pisa, siccome apparisce dai privilegj \nimperiali concessi a quella città da Federigo I, da Arrigo \nVI, Ottone IV, Federigo II e Carlo IV. \nEra un possesso dei nobili Upezzinghi di Calcinaja, e dei \nconti Cadolingi di Fucecchio, eredi probabilmente di quei \ntre fratelli longobardi pisani, che nel 30 aprile del 780 \nassegnarono in dote la loro corte di Cintoja alla badia di \nS. Savino presso Pisa; monastero che per lunga età ebbe il \npadronato di S. Stefano di Cintoja. \nLa quale chiesa insieme come quella di S. Lorenzo e di S. \nMartino a Cintoja furono confermate agli Upezzinghi \ndall’imperatore Federigo I, nel 1178, da Ottone IV, nel \n1209; e dalla Repubblica di Pisa col trattato del 16 \nfebbrajo 1284, mediante l’amicizia del conte Ugolino \ndella Gherardesca. \nAllude a questa Cintoja un fatto d’armi accaduto nel di 22 ottobre 1314, quando i Pisani osteggiando nei contorni di \nButi acquistarono per forza la terricciuola di Cintoja, dove \nuccisero quanti vi si trovarono. (GIO. LELMI, Cron. \nSanminiat.) – Vedere CALCINAJA, BUTI e VICO \nPISANO.",
    "original_title": "CINTOJA DI BUTI",
    "byte_offset": 3305248
  },
  {
    "context": "",
    "title": "CINTOJA o CENTOJA in Val di Chiana",
    "body": "– Vedere CENTOJA.",
    "original_title": "CINTOJA o CENTOJA in Val di Chiana",
    "byte_offset": 3306615
  },
  {
    "context": "",
    "title": "CINTOJA in Val d’Ema",
    "body": "Castello con villaggio e \nun’antica pieve (S. Pietro) nella Comunità Giurisdizione e \ncirca 3 miglia toscane a grecale di Greve, Diocesi di \nFiesole, Compartimento di Firenze. \nTanto la pieve come il castello e il sottoposto villaggio \nsono situati presso la cima di un monte omonimo, che si \nunisce a quello di Monte Scalari, per chiudere la vallecola \ndell’Ema tributaria di quella dell’Arno sopra Firenze. \nSi trova fatta menzione di questa Cintoja e della sua pieve \nsino dall’anno 989 in un istrumento del mese di ottobre \nrogato in S. Cristofano (a Lucolena). ARCH. DIPL. \nFIOR. Badia di Passignano . \nLe memorie più frequenti fra le superstiti del Cintoja di \nVal d’Ema si conservavano nell’archivio dei \nVallombrosani di Monte Scalari; cui appartenne un \nistrumento del mese di gennajo 1040 stipulato nel piviere \ndi S. Pietro in loco Cinturia intus castello judicaria \nflorentina. \nEbbero costà signoria sino dal secolo X i nobili Adimari \ndiscesi da un Bernardo che Bensi appellossi; e fu a danno \ndi questa famiglia magnatizia di parte Guelfa, che i \nGhibellini reduci dai campi di Montaperto, nel 1260 e \n1261, abbatterono le torri e case degli Adimari tanto nel \ncastello di Cintoja alta quanto nella villa di Cintoja \nbassa. (P. ILDEFONSO, Deliz. degli Eruditi, T. VII). \nÈ quel castello medesimo di Cintoja, che nel 1363 fece \nper due giorni resistenza a una compagnia di Pisani prima \ndi aprire le porte al nemico. (AMMIRAT. Istor. fior.) \nLa pieve di Cintoja nel secolo XIII aveva sotto di sé \nundici chiese; 1. Canonica di S. Maria a Pitignano, ora \ndetta S. Maria alla Canonica; 2. S. Donato a Mugnana, \npriora; 3. S. Maria a Cintoja , cura; 4. S. Michele a Dudda, \nidem; 5. S. Martino a Sezzate, idem; 6. S. Lucia a \nBarbiano , idem; 7. S. Stefano a Collegalli; 8. S. \nCristofano a Lucolena (soppressa); 9. S. Lorenzo al \nFrassino (perduta); 10. S. Margherita a Fugame  (diruta); \n11. S. Andrea a Lignano (soppressa). \nAlla pieve di S. Pietro a Cintoja, oltre le prime 8 \nparrocchie, nel 1787 fu aggiunta quella eretta nella badia \ndi S. Cassiano a Monte Scalari.  \nLa parrocchia della pieve di S. Pietro a Cintoja alta  conta \n142 abitanti. \nLa parrocchia di S. Maria a Cintoja bassa  ha 275 abitanti.",
    "original_title": "CINTOJA in Val d’Ema",
    "byte_offset": 3306678
  },
  {
    "context": "",
    "title": "CINTOJA in Val di Sieve",
    "body": "Casale e chiesa parrocchiale \n(S. Maria) nel piviere Comunità Giurisdizione e circa due \nmiglia toscane a grecale di Barberino di Mugello, Diocesi \ne Compartimento di Firenze. \nÈ situata in un poggetto sopra la strada Regia bolognese. \nFu costantemente di giurisdizione della potente famiglia \ndegli Ubaldini, che era parimente patrona della vicina \nchiesa di S. Stefano a Rezzano, parrocchia stata unita a \nCintoja dal 1545 sino al 1750, epoca in cui gli ultimi fiati \ndella stirpe Ubaldini fecero ricostruire a Rezzano la \ncanonica per la riaperta chiesa parrocchiale. – Vedere  \nREZZANO. \nLa parrocchia di S. Michele a Cintoja nel 1833 contava \nsolamente 44 abitanti.",
    "original_title": "CINTOJA in Val di Sieve",
    "byte_offset": 3308947
  },
  {
    "context": "in Val di Nievole.",
    "title": "CINTOLESE",
    "body": "Casale nuovo con \nparrocchia nuova (S. Leopoldo) detta tuttora la Chiesa \nnuova, nella Comunità di Monsummano e Monte \nVettolini, Giurisdizione e circa 5 miglia toscane a \nscirocco di Monte Catini di Nievole, Diocesi di Pescia, \nCompartimento di Firenze. \nÈ posta sulla strada provinciale che staccasi dalla Regia \nlucchese al ponte di Nievole, e passando alla base \noccidentale dei poggi di Monsummano e Monte Vettolini \nguida a Fucecchio. \nÈ una popolazione sorta in mezzo a un’estesa colmata che \nfu appellata la tenuta Regia del Terzo, dove il Gran Duca \nPietro Leopoldo fece costruire la chiesa sotto \nl’invocazione di S. Leopoldo, la quale parrocchia nel \n1833 contava 1314 abitanti.",
    "original_title": "CINTOLESE",
    "byte_offset": 3309653
  },
  {
    "context": "in Romagna.",
    "title": "CIOLO, o CIOLA",
    "body": "– Vedere ZOLA (S. MARIA a) nella valle del Montone.",
    "original_title": "CIOLO, o CIOLA",
    "byte_offset": 3310384
  },
  {
    "context": "in Val di Pesa.",
    "title": "CIPOLLATICO",
    "body": "Casale che ebbe chiesa \nparrocchiale (S. Niccolò) annesso al popolo della pieve di \nSugana, Comunità Giurisdizione e circa 3 miglia toscane \n(ERRATA: a maestrale di San Casciano) a settentrione-\ngreco di Montespertoli, Diocesi e Compartimento di \nFirenze. \nEbbero podere in Cipollatico sino dal secolo XIII le \nmonache si S. Felicita di Firenze.",
    "original_title": "CIPOLLATICO",
    "byte_offset": 3310471
  },
  {
    "context": "nel Val d’Arno casentinese.",
    "title": "CIREGIOLO",
    "body": "– Vedere CERAGIOLO,  o CEREGIOLO. ",
    "original_title": "CIREGIOLO",
    "byte_offset": 3310852
  },
  {
    "context": "nella Valle dell’Ombrone pistojese.",
    "title": "CIREGLIO, altrimenti detto BRANDEGLIO",
    "body": "– Vedere BRANDEGLIO (PIEVE di).",
    "original_title": "CIREGLIO, altrimenti detto BRANDEGLIO",
    "byte_offset": 3310935
  },
  {
    "context": "",
    "title": "CIRIGNANO DI FIVIZZANO",
    "body": "– Vedere. CERIGNANO in Val di Magra.",
    "original_title": "CIRIGNANO DI FIVIZZANO",
    "byte_offset": 3311052
  },
  {
    "context": "in Val di Sieve.",
    "title": "CIRIGNANO",
    "body": "Casale con parrocchia (S. \nPietro) nel piviere Comunità Giourisdizione e un miglio \ntoscano a settentrione di Barberino di Mugello, Diocesi e \nCompartimento di Firenze. \nÈ posto in costa fra i torrioni Stura  e Lora. Fu uno dei \nfeudi dei conti Alberti di Mangona, nominato nel diploma \ndel 1164 rilasciato da Federigo I a quei dinasti. \nPiù tardi il padronato della chiesa di Cirignano passò nella famiglia Cavalcanti, dalla quale lo ereditarono e lo \nmantengono tuttora i nobili Cattani da Barberino. \nLa parrocchia di S. Pietro a Cirignano conta 254 abitanti.",
    "original_title": "CIRIGNANO",
    "byte_offset": 3311052
  },
  {
    "context": "nella Valle Tiberina.",
    "title": "CIRIGNONE",
    "body": "Castellare nella \nparrocchia di S. Niccolò a Cananeccia, Comunità \nGiurisdizione e 6 miglia toscane a settentrione-maestrale \ndella Pieve S. Stefano, Diocesi di Sansepolcro, \nCompartimento di Arezzo. \nIl castello di Cirignano, situato presso la cima \ndell’Appennino del Bastione, fu signoria dei monaci del \nTrivio, siccome lo dichiarò una protesta fatta li 20 \ndicembre 1392 dall’abate di quel monastero mentre in Val \nSavignone, esso dava prove di sua giurisdizione \n(ANNAL. CAMALD.)",
    "original_title": "CIRIGNONE",
    "byte_offset": 3311730
  },
  {
    "context": "nel Val d’Arno pisano.",
    "title": "CIRILIANO",
    "body": "Casale perduto che \nebbe chiesa parrocchiale (S. Quirico) nel piviere di S. \nLorenzo alle Corti, Comunità e 3 miglia toscane a \nponente di Cascina, Giurisdizione di Pontedera, Diocesi \nCompartimento e 5 miglia toscane a levante di Pisa. \nDella villa di Ciriliano e della sua chiesa di S. Quirico \nvicino alla strada maestra trovasi fatta menzione in varie \npergamene appartenute al monastero di S. Lorenzo alle \nRivolte di Pisa; una delle quali dell’anno 1168 fu rogata in \nCiriliano. (ARCH. DIPL. FIOR. Carte del mon. citato.)",
    "original_title": "CIRILIANO",
    "byte_offset": 3312260
  },
  {
    "context": "in Val di Sieve.",
    "title": "CIRLIANO",
    "body": "– Vedere CERLIANO.",
    "original_title": "CIRLIANO",
    "byte_offset": 3312831
  },
  {
    "context": "sull’Appennino di Pontremoli.",
    "title": "CISA (LA)",
    "body": "Varco per \ndove passa l’antica strada maestra pontremolese, detta \nanche della Cisa , già di Monte Bardone o Francesca, sul \nvertice della catena appenninica, che collegasi a ponente \ncon il monte Molinatico, a levante con il monte Orsajo, \nestremo confine del Granducato con il Ducato di Parma, \ndella Toscana con la Lombardia, a una elevatezza di \nbraccia 1785 sopra il livello del Mediterraneo. \nIl suo nome sembra derivato piuttosto che da Ancisa \n(tagliata) dal Cis Apenninum per indicare, che appunto di \ncostassù il monte comincia a pendere verso il mare \ninferiore, o Toscano.",
    "original_title": "CISA (LA)",
    "byte_offset": 3312883
  },
  {
    "context": "nel suburbio orientale di Pisa.",
    "title": "CISANELLO",
    "body": "Contrada \ncomposta di più borgate dalla quale presero il titolo tre \nchiese (S. Biagio, S. Giusto e S. Pietro, ora S. Pierino) \nannesse attualmente alla parrocchia di S. Biagio a \nCisanello nel pievanato della Primaziale, Comunità \nGiurisdizione Diocesi e Compartimento di Pisa, da cui \nCisanello è distante da uno a due miglia toscane a levante. \nTrovasi sulla riva destra dell’Arno nel gomito che fa \nquesto fiume, allorchè da ostro volta a ponente poco \ninnanzi di entrare in Pisa. \nSi gloria Cisanello di essere stato la culla di S. Ranieri \nprotettore insigne della città e diocesi di Pisa. \nLa parrocchia di S. Biagio a Cisanello conta 386 abitanti.",
    "original_title": "CISANELLO",
    "byte_offset": 3313519
  },
  {
    "context": "di S. Giovanni alla Vena.",
    "title": "CISANO",
    "body": "– Vedere CESANO nel Val d’Arno pisano.",
    "original_title": "CISANO",
    "byte_offset": 3314230
  },
  {
    "context": "in Val di Magra.",
    "title": "CISARANA, o CESERANA",
    "body": "– Vedere CESERANO.",
    "original_title": "CISARANA, o CESERANA",
    "byte_offset": 3314312
  },
  {
    "context": "nella Valle del Serchio.",
    "title": "CISARANA, o CICERANA",
    "body": "– Vedere CESERANA.",
    "original_title": "CISARANA, o CICERANA",
    "byte_offset": 3314378
  },
  {
    "context": "in Val di Magra.",
    "title": "CISIGLIANA",
    "body": "Casale con parrocchia (S. \nLorenzo) nella Comunità e 3 miglia toscane a levante di \nLicciana, Giurisdizione dell’Aulla, Diocesi di Massa \nducale, già di Luni-Sarzana, Ducato di Modena. \nÈ situato in monte alla sinistra del torrente Tavarone. \nEsso formava parte dell’exfeudo dei marchesi Malaspina \ndi Bastia e di Licciana. – Vedere LICCIANA. \nLa parrocchia di S. Lorenzo a Cisigliana nel 1832 contava \n184 abitanti.",
    "original_title": "CISIGLIANA",
    "byte_offset": 3314452
  },
  {
    "context": "in Val d’Elsa.",
    "title": "CISPIANO",
    "body": "Casale con parrocchia (S. \nMartino) nella Comunità e circa 2 miglia toscane a \nponente della Castellina nel Chianti, Giurisdizione di \nRadda, Diocesi di Colle, già di Firenze. \nGiace presso la sommità dei poggi che dividono le acque \ndell’Elsa da quelle della Pesa. \nQuesto nome ci rammenta un qualche predio appartenuto \nai liberti o alla stessa gente Cispia. È quel luogo di \nCispiano , nel quale furono assegnati dal marchese Ugo \ndue piccoli poderi fra i molti da esso lui donati, nel 998, \nalla badia di Poggibonsi. \nNel 1414 un Firidolfi da Panzano della consorteria dei \nRicasoli alienò terreni che possedeva a S. Martino a \nCispiano. (ARCH. DIPL. FIOR. Badia a Settimo) \n(Si aggiunga) La parrocchia di Cispiano ha 69 abitanti.",
    "original_title": "CISPIANO",
    "byte_offset": 3314911
  },
  {
    "context": "in Val di Sieve. ",
    "title": "CISTIO, o CISCHIO (S. DONATO AL)",
    "body": "Casale con parrocchia nel piviere di S. Cresci in Va lcava, \nComunità Giurisdizione e quasi 2 miglia toscane a \nlibeccio di Vicchio in Mugello, Diocesi e Compartimento \ndi Firenze. \nÈ situato sopra una umile collinetta alla base \nsettentrionale del monte Giovi presso la strada provinciale \nlungo la ripa destra del fiume Sieve. Ebbe nome da un \nrocca ridotta da gran tempo ad uso di villa posseduta dalla \nfamiglia Falconieri, poi dai Bartolini di Firenze. – Sino \ndal secolo XIV fu annessa alla priora di S. Donato al \nCistio la chiesa di S. Maria a Fabbrica, attualmente \noratorio. \nLa parrocchia di S. Doanto al Cistio conta 361 abitanti.",
    "original_title": "CISTIO, o CISCHIO (S. DONATO AL)",
    "byte_offset": 3315684
  },
  {
    "context": "in Val d’Ombrone senese.",
    "title": "CITA MURA, o CIVITA MURA",
    "body": "– Vedere CETA MURA.",
    "original_title": "CITA MURA, o CIVITA MURA",
    "byte_offset": 3316387
  },
  {
    "context": "in Val Tiberina.",
    "title": "CITERONE (MONTE)",
    "body": "Dogana di \nfrontiera di terza classe dipendente dal doganiere di Monterchi nel dipartimento doganale di Arezzo, già di \nFirenze. \nÈ situata alla base di un poggio che propagasi verso il \nTevere dal Monte S. Maria, sulla strada pedonale detta di \nS. Angiolino, appena 2 miglia toscane a ponente del \nTevere e da Città di Castello. \nDiede il nome a questo luogo una distrutta rocca chiamata \nCeterona, notata nei diplomi imperiali fra i luoghi \nappartenuti ai marchesi del Monte di S. Maria. – Vedere \nMONTE S. MARIA.",
    "original_title": "CITERONE (MONTE)",
    "byte_offset": 3316467
  },
  {
    "context": "(Citillianum) in Val d’Asso.",
    "title": "CITIGLIANO",
    "body": "Casale perduto \nnelle piagge cretose fra Castel Muzi e Petrojo, dove già fu \nuna chiesa sotto l’invocazione di S. Donato a Citiliano, \nsuccursale della pieve di S. Maria di Cosona, anticamente \ndella Diocesi di Arezzo, siccome tale la dichiararono i \ntestimoni esaminati in Siena nell’anno 715 davanti \nGunteramo delegato del re Liutprando. \nEra quella stessa chiesa di S. Donato a Asso fondata dal re \nAriberto, e accresciuta di fabbrica, o di dote, da \nWarnefrido gastaldo di Siena. \nNel casale di Citigliano acquistò in seguito sostanze e \ngiurisdizione la badia del Montamiata, siccome apparisce \nda una conferma di vendita, fatta nel giugno 821, di una \nvigna con casa posta in Citiliano, e da una sentenza \npronunziata nel maggio 828 da un giudice delegato da \nLamberto vescovo di Arezzo per cagione di una \ncontroversia tra i monaci del Montamiata, e Aliberto prete \ne rettore di S. Donato di Citiliano  a nome della sua chiesa. \n(ARCH. DIPL. FIOR. Bad. Amiat. – BRUNETTI, Codic. \nDipl.) \nQuindi è, che l’imperatore Corrado II, con due diplomi, \ndati nel 1027 e 1036, confermò alla badia del Montamiata \nfra le altre possessioni anche la corte di Citiliano . – \nVedere ASSO (S. DONATO, ad).",
    "original_title": "CITIGLIANO",
    "byte_offset": 769829
  },
  {
    "context": "(ERRATA : in Val d’Elsa) in Val di Greve. ",
    "title": "CITILLE",
    "body": "Casale con parrocchia (S. Donato) nel piviere Comunità \nGiurisdizione e quasi due miglia toscane a settentrione di \nGreve, Diocesi di Fiesole, Compartimento di Firenze. \nÈ posto in collina alla destra del fiume Greve e della \nstrada provinciale che guida a Firenze. \nFu uno dei castellucci posseduti dalla magnatizia famiglia \nGherardini, stata patrona della chiesa parrocchiale, una \nparte della di cui giurisdizione pervenne a’tempi nostri \nnella signora Nuti nata Lenzoni. \nVi ebbero anco podere i Vallombrosani della badia di \nPassignano sino dal secolo XI, essendo che l’abate Leto, \nnell’aprile del 1065, locò dieci pezzi di terre di pertinenza \ndi quella badia posti a Citille e in altri luoghi fra la Greve \ne la Pesa. \nFu scavata nei contorni di Citille e da quella chiesa \ntraslocata in Arcetri presso Firenze, in una villa di casa \nCapponi, la seguente iscrizione sepolcrale: \n\n \nC. PONTIUS C. F. SCAP. \n\nNASO IVNIANVS \nPAVLINVS \n\nVIX. ANN. XXXXI \n \n\nLa parrocchia di S. Donato a Citille conta 168 abitanti.",
    "original_title": "CITILLE",
    "byte_offset": 3318296
  },
  {
    "context": "",
    "title": "CITINA e CITINA VECCHIA",
    "body": "– Vedere CETINA e CETINA VECCHIA.",
    "original_title": "CITINA e CITINA VECCHIA",
    "byte_offset": 3319381
  },
  {
    "context": "",
    "title": "CITINALE",
    "body": "– Vedere CELSA e CETINA.",
    "original_title": "CITINALE",
    "byte_offset": 3319448
  },
  {
    "context": "(Citronianum) in Val di Sieve.",
    "title": "CITORNIANO",
    "body": "Villa la \ncui parrocchia (S. Martino) fu unita a quella della vicina \npieve di S. Reparata a Piemonte, nella Comunità \nGiurisdizione e 5 miglia toscane a ponete di Barberino di \nMugello, Diocesi e Compartimento di Firenze. \nLa villa di Citorniano dei Buonamici di Prato risiede sul \nfianco orientale del Monte Calvana alle falde di un poggio \nsu cui restano i ruderi dell’abbattuta chiesa parrocchiale, \nla quale sino dal secolo XII fu di patronato dei vescovi \nfiorentini.",
    "original_title": "CITORNIANO",
    "byte_offset": 3319489
  },
  {
    "context": "",
    "title": "CIVETTE (TORRE DELLE)",
    "body": "Scalo munito di una torre \ncon presidio nel littorale di Pian d’Alma  alla foce di \nquesta fiumana, fra la torre di Portiglione e quella del \nBarbiere, presso il capo della Troja, nel popolo di \nScarlino, Comunità Giurisdizione e 8 miglia toscane a \ngrecale-settentrione di Gavorrano, Diocesi di Massa \nMarittima, Compartimento di Grosseto.",
    "original_title": "CIVETTE (TORRE DELLE)",
    "byte_offset": 3320013
  },
  {
    "context": "",
    "title": "CIVITA MURA",
    "body": "– Vedere CETA MURA.",
    "original_title": "CIVITA MURA",
    "byte_offset": 3320385
  },
  {
    "context": "nella Valle dell’Ombrone senese.",
    "title": "CIVITELLA DELL’ARDENGHESCA o CIVITELLA DI MAREMMA",
    "body": "Castello \ncon pieve antica (S. Maria de’Monti) nella Comunità e 7 \nmiglia toscane a settentrione di Campagnatico, \nGiurisdizione e 6 miglia a ostro-libeccio di Pari, Diocesi \ndi Siena, Compartimento di Grosseto. \nRisiede sul dorso dei colli che stendosi da maestrale a \nscirocco fra i torrenti Lanzo  e Gretano, entrambi tributarj \ndell’Ombrone presso Paganico. \nIl castello è di figura ovale con tre porte, un giro di mura \nsemidirute, e strade anguste anzichenò, per quanto il \npaese non manchi di abitazioni ragionevoli. – Il suo \npoggio è coltivato a olivi e a viti, e si respira costà un’aria \nsufficientemente sana nella calda stagione. \nPorta tuttora il nome di Civitella Ardenghesca per essere \nstata questa la sede e il castello principale della potente \nfamiglia dei conti Ardengheschi, a partire dal mille sino al \nsecolo XIV innoltrato. \nLe più antiche memorie storiche di questo castello e dei \nsuoi dinasti si trovano fra le carte appartenute alla vicina \nbadia di S. Lorenzo sul Lanzo , detta la badia \nArdenghesca, per essere stata da quei conti e in mezzo ai \nloro possessi sino dal secolo XI fondata. – Vedere \nABAZIA dell’ARDENGHESCA. \nNel 1167, e di nuovo nel 1179, i conti di Civitella con \naltri consorti dell’Ardenghesca si sottomisero alla \nRepubblica senese con capitolazioni, le quali, al pari delle \nampollose donazioni fatte alla loro badia, bene spesso dimenticavano. \nUna prova di tal procedere fu data, da quei baroni al \nprincipio del 1200, all’occasione della guerra mossa dal \nComune di Siena ai Montalcinesi, al danno dei quali gli \nArdengheschi non vollero prendere parte. Lo che obbligò \nquei nobili nel 1213 di accettare dal vincitore patti più \nonerosi per essi e per i vassalli di 18 castelli, che essi \npossedevano in Val d’Ombrone, in Val di Merse e in Val \ndi Rosia, castelli che con le loro corti costituivano il \npodere dell’Ardenghesca; cioè, Civitella, S. Lorenzo \n(badia) Belagajo, Monte Codano, Pari, Montagutolo, \nFornoli, Casenovole, Monte Verdi, Liziano, Rocca \nGonfienti, Petriolo, Castiglion di Farma, Monte Capraja, \nCastel d’Orgia, Rosia, Brenna, Stigliano e altri luoghi. \nMolti di questi castelli derivavano dai conti \nAldobrandeschi di Maremma, di cui questi di Civitella si \ndichiarano feudatarj in un privilegio dall’imperatore \nFederigo II, nell’anno 1221, spedito al conte Ildebrandino \ndi Grosseto. \nNel 1271 risiedeva in Civitella per conto della Repubblica \nsenese un potestà. Ma ribellati al loro solito quei signori, \navevano fatto nel 1280 di Civitella un punto centrale e \nl’asilo dei Ghibellini fuoriusciti di Siena; i quali \nassalirono e disfecero in quell’anno alcune compagnie di \nfanti e di cavalli che il governo senese aveva mandato a \noste sotto Pari. \nNello spirare di quello stesso secolo XIII (anno 1299), \nmentre gli uomini di Civitella giuravano obbedienza al \nComune di Siena, conservavano costà un qualche \ndominio mess. Sozzo di Deo Tolomei e Fredo di \nGherardo dei nobili da Prata, siccome apparisce da due \npergamene di quell’anno; una delle quali date in Vignale \ndi Massa Marittima, e l’altra dettata in Siena. \nIn quello stesso anno 1299 furono riconosciuti e stabiliti i \nconfini territoriali del distretto di Civitella. \nNel 1314 un tal Longaruccio fuoruscito senese, consorte \ndei Tolomei, introdusse in Civitella l’oste Pisana, finchè \negli e il Conte Fazio di Guido, Sozzo Tolomei e altri \nconsorti, nel 1317, venderono alla Signoria di Siena ogni \ndiritto e dominio sopra Civitella, e altri paesi \ndell’Ardenghesca. (DEI, Cronac., MALAVOLTI e \nTOMMASI. Istor. Senes.) \nI terrazzani di Civitella, per convenzione del 5 maggio \n1316, si obbligarono di pagare alla Repubblica senese per \ncenso annuo un cero di lire 10, come già solevano dare ai \nconti loro signori. \nL’antica pieve, sotto il titolo di S. Maria Assunta \nde’Monti, era situata fuori del castello in luogo \ndenominato la pieve vecchia, innanzi che il suo battistero \nfosse traslocato dentro il paese nella chiesa dello stesso \ntitolo e poscia in S. Fabiano, dov’è attualmente. Fu \nquest’ultima una delle succursali di S. Maria de’Monti, \nconcessa dai conti di Civitella, in padronato alla badia di \nS. Lorenzo dell’Ardenghesca, che fu essa stessa chiesa \nparrocchiale, soppressa e profanata sul declinare del \nsecolo passato. \nAnche la chiesa di S. Materno, nominata nella bolla del \n17 aprile 1194, diretta da Celestino III all’abate di quel \nmonastero, esiste tuttora sotto lo stesso titolo in un oliveto \nappartenente alla pieve di Civitella. \nRisiede costà un medico, e un maestro di scuola \nmantenuto dalla Comunità di Campagnatico. – Vedere \nCAMPAGNATICO, Comunità. \nLa parrocchia di S. Maria de’Monti in S. Fabiano a \nCivitella conta 602 abitanti.",
    "original_title": "CIVITELLA DELL’ARDENGHESCA o CIVITELLA DI",
    "byte_offset": 3320425
  },
  {
    "context": "nel Val d’Arno Casentinese. ",
    "title": "CIVITELLA SECCA",
    "body": "Castellare diruto sul poggio chiamato tuttora di Civitella \nfra le Comunità di Ortignano e di Castel Focognano, nella \npendice orientale del monte di Pratomagno. \nÈ quella Civitella secca che i Fiorentini con provvisione \ndel 1350 tentarono di far ripopolare concedendo a quelli \nche vi fossero andati a stare esenzioni straordinarie. \nAlla stesse Civitella secca riferisce un diploma concesso \nnel 1356 dall’imperatore Carlo IV alla città di Arezzo, al \ncui distretto e dominio apparteneva il castello di Civitella \nsecca nel Casentino, mentre in Civitella del Viscontado \nd’Ambra tenevano dominio i vescovi aretini.",
    "original_title": "CIVITELLA SECCA",
    "byte_offset": 3325316
  },
  {
    "context": "nella Valle della Fiora.",
    "title": "CIVITELLA VECCHIA (POGGIO DI)",
    "body": "Porta cotesto nome la sommità del poggio presso \ncui giace il paese di Castellazara, e la di cui sommità fu \nsegnalata dal padre Giovanni Inghirami a 1900 braccia \nsopra il livello del Mediterraneo.",
    "original_title": "CIVITELLA VECCHIA (POGGIO DI)",
    "byte_offset": 3325993
  },
  {
    "context": "nella Valle dell’Ombrone senese.",
    "title": "CIVITELLA (S. MARIA DE’MONTI DI)",
    "body": "– Vedere CIVITELLA dell’ARDENGHESCA.",
    "original_title": "CIVITELLA (S. MARIA DE’MONTI DI)",
    "byte_offset": 3326255
  },
  {
    "context": "fra la Val d’Ambra e la Val di Chiana.",
    "title": "CIVITELLA DEL VISCONTATO DI AMBRA o CIVITELLA del VESCOVO",
    "body": "Castello capoluogo di Comunità e di Potesteria \nnel Vicariato Regio di Monte S. Savino, Diocesi e \nGiurisdizione di Arezzo. \nRisiede sulla prominente cresta di un poggio, il di cui \nfianco occidentale acquapende in Val d’Ambra, mentre \ndall’opposto lato scende in Val di Chiana, circa 900 \nbraccia sopra il livello del Mediterraneo, nel grado 29° \n23’ di longitudine e 43° 25’ di latitudine, 9 miglia toscane \na libeccio di Arezzo, 6 a settentrione di Monte S. Savino, \ne 8 miglia toscane a scirocco del Bucine in Val d’Ambra. \nFu denominato Civitella del Vescovo , per essere stato \nquesto castello immediatamente soggetto ai vescovi di \nArezzo, che vi fecero spesse volte permanenza, mentre \nera il capoluogo del loro viscontado di Val d’Ambra. \nInfatti in Civitella morì, nel 1182, il vescovo Eliotto; di \ncostà, nel 1280, il vescovo Guglielmino Ubertini decretò \nl’unione del capitolo della sua cattedrale a quello della \npieve di Arezzo; e fu nel palazzo vescovile di Civitella, \ndove nel 1311 il vescovo Ildebrandino de’conti di \nRomena accolse il vescovo di Butrinto e Pandolfo Savelli \nambasciatori di Arrigo VII; i quali in Civitella aprirono \ntribunale per citare i comuni e i magnati di contado della \nToscana a prestare giuramento di fedeltà ad Arrigo di \nLussemburgo, minacciando strage ed esterminio ai \ncontumaci. \nNelle varie fortune di guerra Civitella non fu l’ultimo dei \ncastelli a figurare, sia quando fu assalito e presidiato \ndall’oste fiorentina dopo la vittoria di Campaldino; sia \nallorchè il vescovo Buoso degli Ubertini dovette consegnarlo alla Signoria di Firenze con gli altri luoghi \ndel suo viscontado; sia all’occasione della compra di \nArezzo (anno 1338) e due anni dopo la cacciata del duca \ndi Atene, quando gli Ubertini (anno 1345), per nuovo \naccordo con il comune di Firenze, riconsegnarono le \nribellate castella di Val d’Ambra. Finalmente il castello di \nCivitella figurò nell’ultima guerra senese, assalito dalle \ngenti di Pietro Strozzi, mentre nel 1554 erano a campo tre \nmiglia discosto al ponte a Chiani; nel quale assalto \nCivitella fu valorosamente difeso da Paolo da Castello, \ncapitano al servizio di Cosimo I, che attese a fortificare \nquesto luogo di nuove mura. \nLa parrocchia di S. Maria di Civitella fu tra i molti \npriorati appartenuti ai monaci benedettini della sottostante \nbadia al Pino, per effetto di una donazione del 1046, fatta \nda Immone vescovo di Arezzo. La chiesa di Civitella e \nquella della stessa badia al Pino furono incorporate al \nmonastero di S. Brigida presso Firenze dal pontefice \nEugenio IV per bolla del 17 novembre 1441; unione che \nconfermò il pontefice Niccolò V con breve del 20 maggio \n1447. Il qual pontefice nel 1451 ammensò al monastero \nmedesimo di S. Brigida quello delle monache di S. Croce \nfuori di Civitella, ridotto allora a una sola conversa. \n(ARCH. DIPL. FIOR. Osped. di Bonifazio.) \nComunità di Civitella. – La superficie territoriale di \nquesta Comunità situata sulla linea dei poggi che \nseparano la Val d’Ambra dalla Val di Chiana, a partire dal \ntorrente Esse del Monte S. Savino sino alla riva sinistra \ndell’Arno lungo la Valle dell’Inferno, abbraccia 29635 \nquadrati, dei quali sono da detrarre 712 quadrati per corsi \nd’acqua e pubbliche strade. \nVi si trovava nel 1833 una popolazione di 4883 abitanti a \nragione di 136 persone per ogni miglio quadrato di suolo \nimponibile. \nConfina con 5 Comunità; a libeccio con quella del Monte \nS. Savino, per una parte mediante il torrente Esse dalla \nconfluenza delle Trove sino alla strada che va a Oliveto; \ndal qual punto piegando verso ostro abbandona l’Esse, di \ndove progredisce per termini artificiali, e talvolta naturali, \nsino a che col fosso Tegoleto scende nel Canal Maestro \ndella Chiana. \nCostà mediante il canale medesimo subentra a confine dal \nlato di levante la Comunità di Arezzo sino ai così detti \nPonti di Arezzo, dove lascia fuori la Chiana, entrando \nnella strada Regia sense che percorre sino alle Capanne \ndelle pieve al Toppo. Ivi entra nella strada rotabile che \nsale a Civitella, dalla quale ben tosto devia per entrare in \nquella della Querciola, lungo il poggio di Battifolle, dove \ndopo aver rimontato per corto cammino il fosso Lota \ntrova poco appresso il borro del Costone, col quale scende \nsulla strada Regia fiorentina, davanti alla chiesa di \nMajano, e di là si avanza per il fosso del Beccafico sino al \nfiume Arno. \nCostà sottentra la Comunità di Laterina, prima mediante \nla corrente del fiume con la fronte volta a settentrione sino \nalla confluenza del fosso Rimaggio, nel quale s’introduce \ncontinuando a confinare dal lato occidentale con la stessa \nComunità di Laterina sino sotto Montarfone, dove \nsottentra la Comunità dei 5 Comuni distrettuali di Val \nd’Ambra. Di conserva con questa Comunità rimontando il \nfosso Gaucione arriva alla sommità del poggio di \nCivitella sulla strada delle Trove e poco lungi dalle \nscaturigini del torrente di questo nome. Costà voltando \nfaccia da ponente a settentrione forma un angolo retto per \ndirigersi lungo l’alveo del Trove medesimo sino a un suo \nconfluente, il borro di Majano. A questo punto sottentra la \nComunità del Bucine, con la quale fronteggia, da primo \nmediante il borro preaccennato, poi per termini artificiali \npassando a ponente dei poggi della Cornia e di Solaja, \nsino a che rientra nel Trove e con esso ritorna nel torrente \nEsse a confine con la Comunità del Monte S. Savino. \nFra le strade rotabili che passano per questa Comunità, \noltre quelle Regie fiorentina e senese che ne percorrono o \nne rasentano per breve traversa il territorio, si conta la \nstrada comunitativa delle Trove che a Capannole si \ndirama dalla provinciale di Val d’Ambra e per il poggio di \nCivitella varca in Val di Chiana. Più corte sono le vie \ndette Mulinara  e della Querciola e altri tronchi di strade \nche staccansi dalla Regia senese per andare a Ciggiano, a \nOliveto, a Tegoleto, ec. \nLa qualità e fisica struttura del terreno di questa \nComunità, per la parte che acquapende in Val d’Ambra \nconsiste in gran parte in calcarea compatta appenninica \n(alberese), a luoghi alternante con strati di grès antico, o \ndi arenaria, mentre il suolo delle colline poste fra l’Esse e \nil Canal Maestro della Chiana appartiene precipuamente \nal terreno rudimentario di macigno e di tufo calcareo-\nsiliceo, coperto nella pianura da quello più recente di \nalluvione. \nÈ suscettibile questo e quello di dare ogni sorta di prodotti \nagrarj; ma i più copiosi sono le viti, i gelsi e altri alberi da \nfrutto, fra i quali primeggia l’olivo, pianta che prima del \nmille allignò in cotesta ubertosa contrada sul poggio \ndenominata di Oliveto, dove sorsero due villaggi e due \npopoli che ne perpetuarono il nome. \nIl professor Giulj nel 1828 calcolava, che nelle colline \nspettanti alla Comunità di Civitella vi esistessero, sopra \nuna superficie di miglia 5 e 1/2 quadrate ridotta a \ncoltivazione, 8000 piante di olivi, e 18000 viti. Il resto \ndella parte montuosa valutata circa 21 miglia quadrate la \nvide occupata dal bosco o destinata al pascolo. La \nsementa dei cereali fra poggio e pianura secondo i calcoli \ndi quel professore occuperebbe circa 12000 stajate. \nIn quanto alla pianura spettante alla Comunità di \nCivitella, essa è destinata tutta alla sementa, meno 500 \nquadrati di prati perenni sopra miglia 10 e 1/2 in circa di \nsuperficie, dove l’autore stesso valutò esservi 288000 viti \ne 40000 alberi di gelsi. \nDa simili calcoli sembra risultare, che la maggiore risorsa \nagraria di questa Comunità debba consistere nel vino, \nnell’olio e nella sete. \nAlla Comunità di Civitella con provvedimento speciale \ndel 14 novembre 1774 vennero assegnati nove preesistenti \nComuni. 1. Civitella; 2. Oliveto; 3. Viccio Maggio  e \nTuori; 4. Tegoleto; 5. Badia al Pino; 6. Ciggiano; 7. \nCornia; 8. Montarfone; 9 Montoto . \nCon quella legge fu escluso dall’antico corpo della \nComunità di Civitella il comune di Montagnano, unito \nd’allora in poi alla Comunità e Cancelleria del Monte S. \nSavino. \nNon vi sono in Civitella mercati né fie re, ad eccezione di \nuna fierucola che cade nel lunedì della prima settimana di \nottobre. \nLa Comunità mantiene un medico, un chirurgo e un maestro di scuola. \nRisiede in Civitella un Potestà di terza classe. Esso \nesercita la giurisdizione civile sopra la sola Comunità di \nquesto nome, dipendente per gli atti di buon governo e per \nle cause criminali dal Vicario Regio di Monte S. Savino. \nEsiste pure in Civitella la cancelleria per questa sola \nComunità. – L’ingegnere di Circondario, l’ufizio di \nesazione del Registro, la conservazione delle Ipoteche e la \nRuota si trovano in Arezzo. \n \nQUADRO della popolazione della Comunità di \nCIVITELLA a tre epoche diverse \n \n- nome del luogo: Badia al Pino (già Pieve al Toppo), \ntitolo della chiesa: S. Bartolommeo già S. Martino \n(Pieve), diocesi cui appartiene: Arezzo, abitanti nel 1551: \nn° 327, abitanti  nel 1745: n° 407, abitanti  nel 1833: n° \n- nome del luogo: Ciggiano, titolo della chiesa: S. Biagio \n(Pieve), diocesi cui appartiene: Arezzo, abitanti nel 1551: \nn° 581, abitanti  nel 1745: n° 407, abitanti  nel 1833: n° \n- nome del luogo: CIVITELLA, titolo della chiesa: S. \nMaria Assunta (Prioria), diocesi cui appartiene: Arezzo, \nabitanti nel 1551: n° 779, abitanti nel 1745: n° 472, \nabitanti nel 1833: n° 654 \n- nome del luogo: Cornia, titolo della chiesa: S. Angelo \n(Rettoria), diocesi cui appartiene: Arezzo, abitanti  nel \n1551: n° 167, abitanti nel 1745: n° 241, abitanti  nel 1833: \nn° 292 \n- nome del luogo: S. Martino in Poggio, titolo della \nchiesa: S. Maria e S. Carlo (Rettoria), diocesi cui \nappartiene: Arezzo, abitanti nel 1551: n° -, abitanti nel \n1745: n° -, abitanti nel 1833: n° 259 \n- nome del luogo: Montarfone annesso di Impiano, titolo \ndella chiesa: S. Andrea in S. Cristofano (Rettoria), diocesi \ncui appartiene: Arezzo, abitanti  nel 1551: n° 86, abitanti \nnel 1745: n° -, abitanti  nel 1833: n° 64 \n- nome del luogo: Montoto e Majano, titolo della chiesa: \nS. Giovanni Battista e S. Maria (Rettoria), diocesi cui \nappartiene: Arezzo, abitanti nel 1551: n° 190, abitanti nel \n1745: n° 225, abitanti  nel 1833: n° 315 \n- nome del luogo: Oliveto Villaggio, titolo della chiesa: S. \nGiovanni (Rettoria), diocesi cui appartiene: Arezzo, \nabitanti nel 1551: n° 560 (con S. Andrea a Oliveto \nCastello), abitanti nel 1745: n° 64, abitanti nel 1833: n° \n- nome del luogo: Oliveto Castello, titolo della chiesa: S. \nAndrea (Rettoria), diocesi cui appartiene: Arezzo, abitanti \nnel 1551: n° 560 (con S. Giovanni a Oliveto Villaggio), \nabitanti nel 1745: n° 368, abitanti nel 1833: n° 257 \n- nome del luogo: Tegoleto, titolo della chiesa: S. Biagio \n(Rettoria), diocesi cui appartiene: Arezzo, abitanti  nel \n1551: n° 388, abitanti nel 1745: n° 642, abitanti  nel 1833: \nn° 683 \n- nome del luogo: Tuori, titolo della chiesa: SS. Giorgio e \nLuca (Rettoria), diocesi cui appartiene: Arezzo, abitanti \nnel 1551: n° -, abitanti nel 1745: n° 133, abitanti  nel \n1833: n° 196 \n- nome del luogo: Viccio Maggio, titolo della chiesa: S. \nMartino (Rettoria), diocesi cui appartiene: Arezzo, \nabitanti nel 1551: n° 419, abitanti nel 1745: n° 479, \n\nabitanti nel 1833: n° 670 \n- totale abitanti  nel 1551: n° 3497 \n- totale abitanti  nel 1745: n° 3438 \n- totale abitanti  nel 1833: n° 4883 \n \nL’asterisco * indica che una porzione di quella \nparrocchia è compresa in altra Comunità.",
    "original_title": "CIVITELLA DEL VISCONTATO DI AMBRA o",
    "byte_offset": 3326373
  },
  {
    "context": "– Vedere CHIMENTO (S.) A VALLE.",
    "title": "CLEMENTE (S.), o S. CHIMENTO A VALLE",
    "body": "",
    "original_title": "CLEMENTE (S.), o S. CHIMENTO A VALLE",
    "byte_offset": 3338090
  },
  {
    "context": "presso il Ponte a Rignano.",
    "title": "CLEMENTE (S.) A LUCO, o IN PIAN DEL LECCIO",
    "body": "– Vedere SOCIANA nel Val d’Arno sopra Firenze.",
    "original_title": "CLEMENTE (S.) A LUCO, o IN PIAN DEL LECCIO",
    "byte_offset": 3338168
  },
  {
    "context": "",
    "title": "CLEMENTE (S.) A MONTECAROSO",
    "body": "– Vedere MONTECAROSO in Val di Sieve.",
    "original_title": "CLEMENTE (S.) A MONTECAROSO",
    "byte_offset": 3338296
  },
  {
    "context": "nella Valle dell’Ombrone senese.",
    "title": "CLEMENTE (S.) A MONTE CERCONI",
    "body": "– Vedere MONTE CERCONI.",
    "original_title": "CLEMENTE (S.) A MONTE CERCONI",
    "byte_offset": 3338372
  },
  {
    "context": "",
    "title": "CLEMENTE (S.) A MONTE LATERONE",
    "body": "– Vedere MONTE LATERONE.",
    "original_title": "CLEMENTE (S.) A MONTE LATERONE",
    "byte_offset": 3338469
  },
  {
    "context": "",
    "title": "CLEMENTE (S.) A PANZALLA",
    "body": "– Vedere PANZALLA di Greve.",
    "original_title": "CLEMENTE (S.) A PANZALLA",
    "byte_offset": 3338534
  },
  {
    "context": "",
    "title": "CLEMENTE (S.) A PELAGO",
    "body": "– Vedere PELAGO, Castello.",
    "original_title": "CLEMENTE (S.) A PELAGO",
    "byte_offset": 3338596
  },
  {
    "context": "nel Casentino.",
    "title": "CLEMENTE (S.) A PEZZA",
    "body": "– Vedere PEZZA nel Val d’Arno casentinese.",
    "original_title": "CLEMENTE (S.) A PEZZA",
    "byte_offset": 3338655
  },
  {
    "context": "sopra Fiesole.",
    "title": "CLEMENTE (S.) IN POGGIO",
    "body": "– Vedere POGGIO (S. CLEMENTE in) nei suburbj di Fiesole.",
    "original_title": "CLEMENTE (S.) IN POGGIO",
    "byte_offset": 3338745
  },
  {
    "context": "in Val di Sieve.",
    "title": "CLEMENTE (S.) A SIGNANO",
    "body": "– Vedere SIGNANO.",
    "original_title": "CLEMENTE (S.) A SIGNANO",
    "byte_offset": 3338849
  },
  {
    "context": "",
    "title": "CLEMENTE (SS.) e COLOMBANO A TERRINCA. –",
    "body": "Vedere TERRINCA sull’Aple Apuana.",
    "original_title": "CLEMENTE (SS.) e COLOMBANO A TERRINCA. –",
    "byte_offset": 3338916
  },
  {
    "context": "",
    "title": "CLEMENTE (SS.) e RUFFILLO A TOPPOLE",
    "body": "– Vedere TOPPOLE d’ANGHIARI.",
    "original_title": "CLEMENTE (SS.) e RUFFILLO A TOPPOLE",
    "byte_offset": 3339002
  },
  {
    "context": "nell’Alpe Apuana Carrarese.",
    "title": "CODENA",
    "body": "Villaggio con \nparrocchia (S. Antonio abate) nel piviere Comunità \nGiurisdizione Principato e circa miglia toscane 1 e 1/2 a \nlevante grecale di Carrara, Diocesi di Massa di Carrara, già di Luni-Sarzana Ducato di Modena. \nRisiede sul dorso settentrionale di un poggio che stendesi \nverso Carrara dal monte Bruciana, alla destra della strada \npostale che varca il monte da Massa a Carrara. \nLa chiesa di S. Antonio a Codena fu eretta in parrocchiale \nnell’anno 1634, affiliandola alla pieve collegiata di S. \nAndrea di Carrara. \nCodena nel 1832 contava 340 abitanti.",
    "original_title": "CODENA",
    "byte_offset": 3339079
  },
  {
    "context": "nella Valle del Bisenzio.",
    "title": "CODILUPO",
    "body": "Castellare nella \nparrocchia di S. Lorenzo a Usella, Comunità a circa 4 \nmiglia toscane a scirocco di Cantagallo, Giurisdizione di \nVernio, Diocesi di Pistoja, Compartimento di Firenze. \nI ruderi del castello di Codilupo si trovano sopra ad una \ncollina alla destra del Bisenzio fra Usella, Gricigliana e \nMigliana. \nAnche Codilupo ebbe i suoi nobili o lombardi  i quali \nrisiedevano in Migliana, allorchè, nel 20 ottobre 1228, \nrimisero ad un arbitro la decisione sopra la controversia \nche essi avevano con l’abate dei Vallombrosani di Vaiano \na cagione di certi beni indivisi con quella badia. (ARCH. \nDIPL. FIOR. Badia di Ripoli)",
    "original_title": "CODILUPO",
    "byte_offset": 3339701
  },
  {
    "context": "(Caput Pontis) in Val di Magra.",
    "title": "CODIPONTE",
    "body": "Borgo con \ncastellare e antica pieve (SS. Cornelio e Cipriano) già \ncapoluogo di comunità e di Giurisdizione, attualmente \nnella Comunità e un miglio toscano a libeccio di Casola,  \nGiurisdizione di Fivizzano, Diocesi di Pontremoli, già di \nLuni-Sarzana, Compartimento di Pisa. \nGli diede il nome la località posta alla testa del primo \nponte che cavalca il fiume Aulella, dopo che questo si è \nriunito al torrente Tassonara . \nUna delle rimembranze più vetuste di Codiponte e della \nsua pieve sembra quella registrata nella bolla che Eugenio \nIII spedì gli 11 novembre 1149 a Gottifredo vescovo di \nLuni, cui confermò gli antichi diritti sulle pievi di quella \ndiocesi, fra le quali è notata questa di S. Cipriano de \nCupite Pontis. \nFu Codiponte uno dei feudi del marchese Malaspina di \nVerrucola -Bosi e di Fivizzano, pervenuto con Castel \nd’Aquila, Casola ec. Nella discendenza di Gabriello figlio \nd’Isnardo mediante l’istrumento di divise del 1275. I \ndiscendenti di lui, nel 1418, perdettero Codiponte \ncontemporaneamente a Vinca, Casciana, Monzone, ed \naltri luoghi del distretto Fivizzanese. \nI quali popoli, dopo essersi ribellati dai loro feudatari, \nricorsero alla signoria di Firenze che costituì in quel \ndistretto un potestà immediatamente dipendente da quella \nRepubblica. – Vedere CASOLA. \nLa chiesa di Codiponte,grande anzichenò, è costruita di \npietra lavorata, a tre navate, con quattro archi per parte a \nsesto intero, sostenuti da colonne e capitelli di goffo \nintaglio. Tale è insomma da credere quell’edifizio \ncominciato assai prima del 1325, comecchè al detto anno \nne appelli un’iscrizione ivi murata. \nManca alla chiesa pavimento e ogni sorta di ornato, \nmentre la torre per uso delle campane, che fu  \nvolontariamente rifatta dal popolo nel 1788 tutta di pietra \nscarpellata, è di una mole straordinaria. \nIl patrimonio di questa pieve prepositura esser doveva \ncospicuo, tostochè il pontefice Urbano VIII con breve del \n7 maggio 1624 conferì a Federico Capponi suo \ndomestico, tra gli altri molti benefizi ecclesiastici da esso \ngoduti, una pensione annua di scudi 80 sopra la ch. \nParrocchia di de’SS. Cornelio e Cipriano di Codiponte. \n(ARCH. DIPL. FIOR. Badia a Settimo) \nErano filiali di questa chiesa battesimale tredici \nparrocchie: 1. S. Martino a Lusignano; 2. SS. Jacopo e \nFilippo a Terenzano e Turlago; 3. S. Venanzio a \nCerignano; 4. S. Michele a Spicciano; 5. S. Gimignano di \nAlebbio; 6. S. Maria a monte de’Bianchi ; 7: S. Francesco \na Equi; 8 S. Bartolommeo a Uglian Caldo; 9. S. Maria a \nCasciana Petrosa ; 10. S. Prospero a Monzone; 11. S. \nAndrea a Vinca; 12. S. Maurizio d’Ajola; 13. SS. Ippolito \ne Cassiano a Gragnola. \nTutte le preaccennate parrocchie fanno parte della \ncomunità di Casola e di Fivizzano meno l’ultima \nnominata, la quale spetta all’exfeudo di Fosdinovo. \nEssa fu staccata dal piviere di Codiponte verso il 1784, \nall’occasione che fu decorata del titolo di prepositura. – \nEbbe Codiponte un convento di monache Francescane. \nLa parrocchia della pieve a Codiponte conta 344 abitanti.",
    "original_title": "CODIPONTE",
    "byte_offset": 3340379
  },
  {
    "context": "in Val di Magra",
    "title": "CODOLO (S. FELICITA A)",
    "body": "Vico formato da più ville, o gruppi di case, nella Comunità e 4 \nin 5 miglia toscane a levante di Zeri Giurisdizione e \nDiocesi di Pontremoli, già di Luni-Sarzana \nCompartimento di Pisa.  \nÈ posto sulla costa dei poggi che propagansi verso levante \ndal monte Gottaro e che separano il valloncello del \ntorrente Botigna da quello del Gordana, lungo la strada \ncomunitativa fra Zeri e Pontremoli. \nLa parrocchia di S. Felicita a Codolo ha 220 abitanti.",
    "original_title": "CODOLO (S. FELICITA A)",
    "byte_offset": 3343527
  },
  {
    "context": "",
    "title": "COFERCIANO",
    "body": "– Vedere COVERCIANO.",
    "original_title": "COFERCIANO",
    "byte_offset": 3344027
  },
  {
    "context": "in Val di Greve.",
    "title": "COFFARI, o COFFERI",
    "body": "Vico spicciolato \ncon antica parrocchia (S. Martino) \nNel piviere dell’Impruneta Compartimento Giurisdizione \ne quasi tre miglia toscane a levante di S. Casciano, \nDiocesi e Compartimento di Firenze. \nLa chiesa di Cofferi è situata in un poggetto alla sinistra \ndella fiumana di Greve, nominata tra le tante suffraganee \ndella pieve dell’Impruneta nelle bolle spedite a quei \npievani da Adriano IV (anno 1156) e da Niccolò IV (anno \n1291). \nSino da quell’età ebbero podere in Cofferi i vescovi di \nFirenze mentre il giuspadronato della chiesa spettava alla \nfamiglia Buondelmonti, che lo ha conservato sino \nall’ultimo fiato di quell’illustre prosapia. \nLa parrocchia di S. Martino a Cofferi conta 122 abitanti.",
    "original_title": "COFFARI, o COFFERI",
    "byte_offset": 3344067
  },
  {
    "context": "nel Val d’Arno casentinese. ",
    "title": "COFFIA (S. DONATO A)",
    "body": "Piccolo Casale che fornisce il titolo a una parrocchiale \nappartenuta sino al 1831 al piviere di Romena, ora dato \nalla pieve di Stia, Compartimento Giurisdizione a quasi \ndue miglia toscane a maestrale di Pratovecchio diocesi di \nFiesole, Compartimento di Arezzo. È situato in costa sulla destra dell’Arno di faccia alla terra \ndi Stia. \nLa parrocchia di S. Donato a Coffia conta 69 abitanti.",
    "original_title": "COFFIA (S. DONATO A)",
    "byte_offset": 3344833
  },
  {
    "context": "già COGNI in Garfagnana nella Valle superiore del Serchio. ",
    "title": "COGNA",
    "body": "Casale che ha una diruta torre, detta il castelletto con \nParrocchia (S. Leonardo) nel Piviere Comunità a due \nmiglia toscane circa a settentrione di Piazza, \nGiurisdizione a cinque miglia toscane a maestrale di \nCamporgiano, Diocesi di massa ducale, già di Luni-\nSarzana Ducato di Modena. \nÈ posto in monte alla destra del Serchio di Soraggio sotto \nla confluenza del Torrente Dalli, fra le ville di Dalli, \nPontecchio, Magliano, Giuncugnano, S. Anastasio e \nmediante il Serchio ha levante la villa di Sillano. \nS. Leonardo a Cogna conta 179 abitanti.",
    "original_title": "COGNA",
    "byte_offset": 3345297
  },
  {
    "context": "",
    "title": "COJANO nella Valle di Bisenzio",
    "body": "Borgo con parrocchia \n(S. Bartolommeo) nella Comunità Giurisdizione Diocesi e \ncirca miglia toscane 1 e 1/2 a settentrione di Prato \nCompartimento di Firenze. \nÈ situato alla destra del fiume Bisenzio sulla strada \nprovinciale di Vernio, là dove si stacca il ramo di altra \nstrada rotabile che guida a Monte Ferreto e al vicino \nborgo di Figline. \nÈ una delle 45 ville dell’antico distretto di Prato, nel cui \ncircondario si trovano diversi edifizi a acqua, e case \nsignorili di campagna. – La villa più grandiosa è quella \ndella Sacca del collegio Cicognini di Prato, posta sul \nfianco meridionale del monte della Costa, d’avanti a cui \nsi aprono le valli inferiori dell’Ombrone e del Bisenzio \nche si perdono in quella maggiore  dell’Arno, dirimpetto ai \npoggi di Artimino, di Signa e di Monte Albano. La \nnominata villa della Sacca fu in origine un monastero di \nFrancescane, dette le suore della Sacca, poi data ai \nmonaci Olivetani, e finalmente al collegio prenominato. \nFa parte della contrada di Cojano il borghetto di S. \nMartino, nome che rammenta un monastero di donne \nesistito costà sino al 1442, epoca della sua soppressione \nper bolla del pontefice Eugenio IV, che ammensò il \npatrimonio delle monache di S. Martino a Cojano a \nquello de’Roccettini della badia Fiesolana. \nLa parrocchia di S. Bartolomeo a Cojano conta 872 \nabitanti.",
    "original_title": "COJANO nella Valle di Bisenzio",
    "byte_offset": 3345926
  },
  {
    "context": "",
    "title": "COJANO in Val d’Elsa",
    "body": "Casale già Castello con pieve \n(SS. Pietro e Paolo) nella Comunità Giurisdizione e circa \n6 miglia toscane a settentrione di Montajone, Diocesi di \nVolterra, Compartimento di Firenze. Risiede sulla costa \ndelle colline cretose che separano le acque che fluiscono \nnell’Elsa da quelle che scolano nel vallone dell’Evola. \nQuesto casale, situato sul confine della diocesi Volterrana \ncon la Lucchese data a S. Miniato, fu uno dei luoghi stati \npiù volte segnalati sulla linea di demarcazione del \ndistretto politico della rep. di Pisa; siccome lo dichiarano i \ndiplomi concessi ai Pisani dai due primi Federighi, da \nArrigo VI, da Ottone e Carlo IV. Nonostante ciò Cojano \nper il civile, a partire dal secolo XIII, contavasi tra i 36 \ncastelli del distretto sanminiatese, sino a che, nell’anno \n1369 le popolazioni di Cojano, di Barbialla e altre \nlimitrofe furono incorporate al territorio della repubblica \nFiorentina, che vi destinò un potestà da risedere per la \nmetà del tempo del suo uffizio in Castelnuovo di \nBarbialla, e per l’altra metà a Cojano. – Vedere \nCASTELNUOVO di Val d’Elsa. \nIl piviere di Cojano abbracciava una buona estensione di \npaese, dove si trovavano 14 chiese filiali, cioè: 1. La \ncanonica di S. Maria a Castelnuovo  (cura esistente); 2 S. \nLucia in Castelnuovo (cappellania); 3 La canonica di S. \nNiccolò a Collpatti (attualmente cura di Lungotuono col, \ntitolo di S. maria ad nives); 4. S. Jacopo presso \nCastelnuovo (perduta); 5. S. Giovanni a Barbialla \n(attualmente a parrocchia); 6. S. Croce di Retacchio \n(oratorio semplice); 7. S. Filippo di Barbialla (soppressa); \n8. S. Bartolomeo a S. Stefano (cura esistente); 9. S. Maria \ne S. Andrea di Barbialla (oratorio); 10. S. Bartolomeo di \nDogana (oratorio); 11. SS. Gervasio e Protasio di \nValignano (perduta); 12. SS. Ippolito e Cassiano di \nMeleto (perduta); 13. SS. Fabiano e Sebastiano \n(soppressa); 14. S. Michele presso Barbialla (oratorio \nsemplice). \nCojano dà il nome ad una vasta tenuta della prosapia \nGarzoni Venturi, per conto della quale sino dal cadere del \nsecolo passato furono intraprese costà vistose coltivazioni \nsul metodo delle colmate di monte cotanto migliorato \ndall’agronomo possessore della vicina tenuta di Meleto. \nSS. Pietro e Paolo a Cojano ha 292 abitanti.",
    "original_title": "COJANO in Val d’Elsa",
    "byte_offset": 3347332
  },
  {
    "context": "",
    "title": "COLCARELLI",
    "body": "– Vedere COLLE CARELLI.",
    "original_title": "COLCARELLI",
    "byte_offset": 3349659
  },
  {
    "context": "nella Valle della Marecchia, quasi Collicello Alto.",
    "title": "COLCELLALTO",
    "body": "Casale che dà il titolo ad una parrocchia \n(S. Tommaso arcipretura) nel plebanato di S Leone ai \nPalazzi, Compartimento e Giurisdizione e circa 4 miglia \ntoscane a ponente di Sestino, diocesi di San Sepolcro già \nnullius di Sestino, Compartimento di Arezzo. \nRisiede in monte alla destra della torre Presalino e del \nfiume Marecchia, da cui trovasi un miglio circa a levante. \nFu uno dei circa 72 castelletti confermati a Neri \nd’Uguccione della Faggiuola col trattato di pace di \nSarzana (anno 1353). \nEra un comunello che abbracciava la popolazione della \npieve ai Palazzi e quella di S. Tommaso a Colcellalto, \nquando fu istituita l’attuale comunità di Sestino con \nmotuproprio del 24 luglio 1775. – Vedere SESTINO e \nBADIA TEDALDA. \nS. Tommaso a Colcellalto ha 150 abitanti.",
    "original_title": "COLCELLALTO",
    "byte_offset": 3349702
  },
  {
    "context": "in Val Tiberina. ",
    "title": "COLCELLO DEL MONTE S. MARIA",
    "body": "Castellare nella parrocchia di S. Andrea a Petena, nella \ncomunità e tre miglia toscane a libeccio del monte Santa \nMaria, Giurisdizione di Libbiano, Diocesi di città di \nCastello Compartimento d’Arezzo. È posto sopra un \npiccolo colle a levante del monte di Mazzana sulla ripa \ndel Torrente Aggia, presso al confine del granducato. \nFu uno dei castelletti di Montedoglio rammentato nella \nconferma di donazione da essi fatta, nel 1105, alla badia di Anghiari.",
    "original_title": "COLCELLO DEL MONTE S. MARIA",
    "byte_offset": 3350560
  },
  {
    "context": "(Cultaria?) in Val di Sieve",
    "title": "COLDAJA",
    "body": "Casale e \nParrocchia (S. Jacopo) nel piviere e comunità di S. Pietro \na Sieve, da cui è mezzo miglio a settentrione mediante il \nfiume Sieve, nella Giurisdizione di di Scarperia, Diocesi e \nCompartimento di Firenze. \nRisiede sopra una collina di rimpetto alla fortezza di S. \nMartino e al borgo di S. Piero a Sieve. Fu di antichissima \nGiurisdizione della famiglia Medici un ramo della quale \nconserva tuttora il giuspadronato della chiesa parrocchiale \ndi Coldaja, che conta una popolazione di 123 abitanti.",
    "original_title": "COLDAJA",
    "byte_offset": 3351087
  },
  {
    "context": "",
    "title": "COL DI PIETRA",
    "body": "– Vedere COLLE alla PIETRA nel Val \nd’Arno inferiore.",
    "original_title": "COL DI PIETRA",
    "byte_offset": 3351639
  },
  {
    "context": "nel Val d’Arno pisano. ",
    "title": "COLIGNOLA o CULIGNOLA",
    "body": "Villaggio con Parrocchia (SS. Jacopo e Cristofano) nel \nPiviere di Caprona, Comunità Giurisdizione e tre miglia \ntoscane a ostro scirocco dei bagni di S. Giuliano, Diocesi \nCompartimento e miglia toscane 2 e 1/2 a levante di Pisa. \nTrovasi sulla riva destra dell’Arno tra il borgo di \nCalcesana e i fossi di Vicinaia e di Carraia Maggiore. La \nchiesa parrocchiale di Colignola fu fondata sul principio \ndel secolo XII dai Camaldolensi di S. Michele in borgo di \nPisa per rimpiazzare la diruta cappella di Mezzana. Essa \nfu oggetto di lunga controversia fra i monaci di Comaldoli \npatroni e i pievani di Caprona, nel cui distretto la cappella \ndi Colignola sino da quella età era compresa. Comecchè \nUberto abate di S. Michele in Borgo, nel 1158, cedesse i \nsuoi diritti sulla chiesa di S. Cristofano a Colgnola a \nVillano arcivescovo di Pisa, pure il pontefice Lucio III \nnella bolla a favore dei monaci di Comaldoli (anno 1181) \nne confermò a questi ultimi il padronato. \nLa parrocchia di SS. Jacopo e Cristofano a Colignola \nconta 674 abitanti.",
    "original_title": "COLIGNOLA o CULIGNOLA",
    "byte_offset": 3351718
  },
  {
    "context": "nel Val d’Arno aretino.",
    "title": "COLIGNOLE",
    "body": "Casale con \nparrocchia (S. Giorgio) nel piviere del ponte alla Piera, \nCompartimento Giurisdizione e circa 4 miglia toscane a \nponente di Anghiari, diocesi Compartimento e 7 miglia \ntoscane a grecale di Arezzo. \nRisiede presso la cima dei poggi posti alle spalle di \nArezzo sulla ripa destra del torrente Chiassacce. \nLa parrocchia di Colignole conta 162 abitanti.",
    "original_title": "COLIGNOLE",
    "byte_offset": 3352824
  },
  {
    "context": "in Val di Magra",
    "title": "COLLA SUL BARDINE",
    "body": "Casale e \nparrocchia (SS. Cipriano e Giustina) nella Comunità \nGiurisdizione e miglia toscane 7 circa a libeccio di \nFivizzano, Diocesi di Pontremoli, già di Luni-Sarzana, \nCompartimento di Pisa. \nTrovasi in un poggio tra il fiume Aulella che lo lambisce \ndal lato di settentrione e il torrente Bardine che gli scorre \nai piedi dalla parte di ponente. \nComprende nella sua popolazione una borgata appellata \nMagliettola . \nLa parrocchia de’SS. Cipriano e Giustina a Colla sul \nBardine conta 132 abitanti.",
    "original_title": "COLLA SUL BARDINE",
    "byte_offset": 3353230
  },
  {
    "context": "in Mugello.",
    "title": "COLLA DI CASAGLIA",
    "body": "Prominenza la più \nelevata dell’Appennino del Mugello, fra la valle della \nSieve e quella del Lamone di Romagna, sopra il varco \ndove passa la strada provinciale Faentina, al confine della \ncomunità del Borgo di S. Lorenzo con quella di Marradi. \nLa Colla di Casaglia  è a 1555 braccia sopra il mare, \nmentre il varco di Casaglia sulla strada non è più alto di \n1254 braccia sopra il livello del Mediterraneo.",
    "original_title": "COLLA DI CASAGLIA",
    "byte_offset": 3353779
  },
  {
    "context": "",
    "title": "COLLALTO in Val d’Elsa",
    "body": "Casale con parrocchia (S. \nBiagio) nella Comunità Giurisdizione e 5 miglia toscane a \ncastro di Colle, diocesi di Volterra, Compartimento di \nSiena. \nEsiste nella ripa destra del G. Elsa sopra un poggetto che \npropagasi dalla montagnuola per S. Chimento e \nScorgiano. \nLa parrocchia di Collalto conta 237 abitanti.",
    "original_title": "COLLALTO in Val d’Elsa",
    "byte_offset": 3354231
  },
  {
    "context": "",
    "title": "COLLALTO in Val di Tora",
    "body": "Casale con i ruderi di una \nchiesa (forse il S. Giusto di Colle Romboli) nella pieve di \nPiazza, popolo di Parrana, Comunità di Colle Salvetti, \nGiurisdizione e Diocesi di Livorno, compartimento di \nPisa. – Vedere CERBAJA delle PARRANE.",
    "original_title": "COLLALTO in Val di Tora",
    "byte_offset": 3354577
  },
  {
    "context": "in Val d’Arbia.",
    "title": "COLLANZA",
    "body": "Vico e parrocchia (S. \nGiovanni Battista) con un antico annesso (S. Lucia a \nMedane Spennazzi) nella comunità del Terzo delle Masse \ndi S. Martino Giurisdizione Diocesi Compartimento e 5 \nmiglia toscane circa a scirocco di Siena. \nRisiede in una piaggia cretosa sulla ripa destra dell’Arbia, \nmentre la villa  di Medane Spennazzi aggregata a questa \nparrocchia è posta sulla ripa sinistra dello stesso fiume \nche divide la comunità delle Masse di S. Martino da \nquella di Asciano. \nLa parrocchia di S. Giovanni battista a Collanza conta 121 \nabitanti dei quali 55 sono situati alla sinistra dell’Arbia. \nvale a dire nella comunità di Asciano. – Vedere \nASCIANO, Comunità.",
    "original_title": "COLLANZA",
    "byte_offset": 3354847
  },
  {
    "context": "(Collis)",
    "title": "COLLE DI VAL D’ELSA",
    "body": "Città stata in origine \nun castello, che appellossi Piticciano, poi terra nobile e \npotente, finalmente città decorata di una sede vescovile, \ncapoluogo di Vicariato e di Comunità, nel Compartimento \ne ruota di Siena. \nIl maggiore fabbricato e la migliore parte di questa città \nrisiede sul lembo di una piaggia cretosa che pianeggia \ndalla parte di occidente, mentre ripida e corrosa dalle \nacque del fiume Elsa si mostra dal lato di ostro sino a \nsettentrione. \nÈ divisa in due corpi di fabbricati staccati l’uno dall’altro; \nColle Alto, già detto il Castel Vecchio , con il suo spazioso \nborgo costituisce la parte superiore della città, dov’è la \nsede delle primarie magistrature civili ed ecclesiastiche, la \nparte migliore è più suntuosamente fabbricata: mentre \nsulla Costa orientale della piaggia stessa di Colle Alto,stendesi in forma di un altro borgo la Città bassa , \nriunita alla prima con un giro di mura e due porte, \nl’inferiore delle quali introduce nel subborgo di Spugna, \nnoto per un antica badia omonima, per le sue cartiere ed \naltri edifizi idraulici mossi dalle acque dell’Elsa. Cosicchè \ntutta la città raffigura quasi un borgo continuato della \nlarghezza di due terzi di miglio. \nColle Alto  trovasi nel grado 28° 47’ di longitudine, 43° \n25’ 4” di latitudine circa 330 braccia sopra il livello del \nMediterraneo, 12 miglia toscane a maestrale di Siena; 4 a \nostro libeccio di Poggibonsi; 5 a scirocco di San  \nGimignano e 16 miglia toscane a levante di Volterra. \nLa storia di Colle avanti il mille è tuttora involta \nnell’oscurità;e sembra strano se non inverosimile, il \nracconto lasciatoci dal buon Villani, quando scrisse al \ncapitolo 7 del libro V della sua cronica, che i fiorentini \n(circa l’anno 1175) feciono porre il castello di Colle di \nVal d’Elsa colà dov’è oggi per fare battifolle a \nPoggibonizzi, e colle genti di due vicine castelletta con \naltre ville d’intorno il popolaro. Nella quale circostanza, \nper la prima pietra che si mise a fondarlo, la calcina fu \nintrisa del sangue che si segnaro dalle braccia i sindachi \na ciò mandati per lo comune di Firenze, a perpetua \nmemoria e segno d’amicizia e fratellanza di quelli di \nColle alla repubblica fiorentina. \nCome castello Piticciano (che corrisponde alla parte della \ncittà alta di Colle, detta il Terzo del castello), trovo \nricordato il paese in discorso in un istrumento stipulato in \npapigna il dì 8 ottobre 1007; mercé cui la contessa Wuilla \nvedova del conte Rodolfo e madre del ricchissimo conte \nIldebrando degli Aldobrandeschi di Sovana ricevè in \npermuta da benedetto vescovo di Volterra la corte di \nSpugna sul piano d’Elsa, insieme con la chiesa \nparrocchiale di S. Maria, e 17 corti o poderi, 4 dei quali si \ndicono situati nella stessa corte di Spugna e uno di essi in \nPiticciano. \nQuasi due secoli più tardi (anno 1183, 23 novembre) il \npontefice Lucio III, in una bolla spedita all’abate di S. \nSalvadore di Spugna, confermo a questa badia tutti i beni \ne il padronato di molte chiese; fra le quali notasi la chiesa \nparrocchiale di S. Maria di Spugna, situata presso il mon. \ne più Castellum Piticcianum, quod  Colle vocatur cum \necclesiis et suis appendiciis. \nAlle chiese del castel Piticciano o di Colle Alto  fu di \nparere l’erudito colligiano Ferdinando Morozzi, che \npotesse tra le altre riferire quella di S. Maria in canonica, \ne il piccolo oratorio, in luogo del quale fu fabbricato il \nduomo. \nQuindi per qualche tempo una parte di Colle alto vicino \nalla Costa, appellosi Castel dell’Abate, siccome una \nporzione di colle basso prese il nome di Castel nuovo \nde’Franchi: mentre l’abitato più prossimo alla gora degli \nedifizj fu suddiviso nel Pian di Canale, nel Borgo S. \nJacopo, ossia di S, Jacopo del Piano e nella contrada \ndegli edifizj (in Fabriciis). \nA tal punto era ridotta la signoria dei monaci di Spugna, e \ntanti e così estesi erano i loro possessi nel distretto di \nColle Basso, che fu stabilito con istrumento pubblico del \n26 gennajo 1209 fra i monaci di Spugna e il comune di \nColle rappresentato dai suoi consoli il seguente patto, \ncioè. Che fosse in facoltà de’Colligiani di vendere e \ncomprare liberamente case e terreni nel Castelnuovo \ninferiore di Colle, a condizione che il compratore in ogni \ncontratto di acquisto dovesse pagare ai monaci 12 denari \nper lira (ARCH. DIPL. FIOR. Carte della Comunità di \nColle). \nInfatti per un lungo giro di anni gli acquirenti dei terreni \ncompresi fra Colle Alto e il borgo di Spugna si \nobbligavano allo sborso di quel monacale registro, e i \nmorosi giuridicamente inquisiti venivano costretti dai \ntribunali ordinarj.prima di tutti a soggiacere a simile \ncondizione onerosa fu una consorteria di nobili che dalla \nlegge e originaria stirpe prese il casato di Franzesi, \nallorchè un Gualterotto Franzesi capo della medesima, nel \n1218, comprò un pezzo di terra posto tra il campo \ndenominato di Strozzalupo e il castello de’Franchi. \n(Ferdinando Morozzi, Memor. Istor. di Colle) \nUn si fatto onere nei contratti di acquisto di terreni e case \ndel distretto di Colle basso continuò a favore dei monaci \ndi Spugna sino al secolo XIV avanzato, siccome lo \nprovano le scritture di quella età appartenute alla \ncomunità di Colle e un consulto del famoso giurisperito \nRossello Rosselli pronunziato nel 1380 a favore della \nbadia di Spugna. \nLe più antiche pergamene spettanti al comune di Colle \ncominciano colle bolle spedite agli arcipreti di quella \npieve dai pontefici Pasquale II, in data del 27 novembre \n1115, Gelasio II (27 novembre 1119), Anastasio IV (7 \ndicembre 1153) Adriano IV (16 aprile 1154), Clemente \nIII (1 gennajo 1188), Innocenzo III (15 giugno 1204) sino \na quella del 18 settembre 1243, con la quale Innocenzo IV \ndiede facoltà all’arciprete e capitolo di Colle di celebrare i \ndivini uffizj a porte chiuse e senza il suono delle \ncampane, non ostante l’interdetto generale. \nQuest’ultimo documento giova a schiarire un punto \nd’istoria finora travisata relativamente al partito \nghibellino, ossia imperiale, cui i Colligiani insieme coi \nSenesi, Pisani e Aretini a quel tempo aderivano, mentre i \nFiorentini erano il sostegno della parte Guelfa in toscana. \nPer effetto di ciò il comandante di Colle, nel gennajo del \n1245, fu ricevuto con tutti i suoi beni sotto la protezione \ndell’imperatore Federico II, da cui ottenne un lusinghiero \nprivilegio dato nel gennajo di quell’anno in Grosseto: \nprivilegio che il di lui figlio Manfredi nel febbrajo 1260 \nda Venosa negli Abruzzi confermò ai suoi aderenti \nColligiani. Infatti, nei registri del potestà di colle, che \ncominciano col milleducento, notasi sotto gli anni 1239 e \n1240 un Gilberto vicario in questa terra per Pandolfo di \nFascianella, ch’era capitano generale per l’imperatore \nFederigo II in Toscana. \nMa nel 1266, dopo la sconfitta e morte di Manfredi, \nessendo variate le circostanze politiche in Toscana, e \ntornata in vigore la parte Guelfa, anche Colle, quando vi \nera per potestà Arrigolo Accarigi, si riformò a più liberale \npartito. A corroborare il nuovo sistema aggiunsero i \nColligiani una solenne deliberazione presa con pubblico \npartito del 16 maggio 1267, allorchè promisero \nobbedienza al re Angioino, protestando di assisterlo \nd’ogni loro forza contro i di lui nemici. (ARCH. DIPL. \nFIOR. Carte della Comunità di Colle) \nNon erano appena trascorsi due anni di quel nuovo ordine \ndi cose che Provenzano Salvani e il conte Guido Novello, \ndue potenti Ghibellini, dai quali allora era retto lo stato di \nSiena, messisi alla testa di molti fuorusciti di quel partito e di molte squadre di Tedeschi e Spagnoli scampati dalla \nrotta di Tagliacozzo vennero a oste alla badia a Spugna \nper assalire da quel borgo la terra e castello di Colle, alla \ndi cui guardia erano corsi i Fiorentini. \nOstinato ed atroce fu il conflitto che seguì il dì 11 giugno \n1269; il di cui esito divenne ai Senesi quasi altrettanto \nfunesto, quanto i campi di Monteaperto erano stati fatali \nai Fiorentini. \nDopo tale avvenimento i Colligiani nominarono il più \ndelle volte a loro potestà i cittadini distinti di Firenze, fra i \nquali noterò i più famosi. Era in Colle potestà, all’anno \n1271, quel (ERRATA: Fortebraccio de’Bosticci) \nFortebraccio de’Bostichi che fu dal suo governo inviato \nambasciatore al papa per averlo paciario fra le più potenti \nfamiglie di Firenze; al 1280, un barone dei Mangiadori di \nS. miniato che fu poi generale della lega Guelfa di \ntoscana; al 1281, un conte Azzolino del conte Alberto da \nCertaldo; al 1282 un rosso della Tosa; al 1286, un Guelfo \nCavalcanti e un Belisardo della Tosa; nel 1290, Ringerio \ne Gherardo dei Tornaquinci; al 1296, Neri Buon del monti \ne Filippo Spini; nel 1297, Tegghia de’Tedaldi; nel 1301, \nNiccola de’Cerchi, per tacere di tanti altri potestà di Colle \nscelti nel numero de’personaggi che figurarono nelle \nstorie fiorentine di quella età. (MANNI Codice nella \nMagliabechiana) \nSebbene posteriore si debba dire rapporto all’epoca la \nserie dei capitani del popolo di Colle, pure non erano \npassati appena 4 anni, dacchè un tal uffizio fu creato in \nFirenze insieme con quello dei priori del Comune, che \nanche Colle nominò i suoi capitani. Avvegnachè il primo \na coprire una tale carica tra i Colligiani, trovasi fino \ndall’anno 1286, essere un Aldobrandino de’Cavalcanti di \nFirenze, e nel 1296 per sei mesi Lapo de’Mannelli, e per \ngli altri sei mesi quel Lotteringo de’Gherardini citato dal \nManni nei suoi Sigilli antichi. (T. XIII Sigillo 13) \nLe guerre cittadine più funeste ai Colligiani sembrano \nquelle che accaddero nella terza decade del secolo XIV; \nsia allora quando, nel 1322, gli esuli ghibellini di quella \nterra coll’aiuto di certi ribelli di Firenze entrarono per \nforza nel borgo di Colle (la città bassa) da dove respinti \nfurono con gran mortalità dai terrazzani; sia quando questi \nultimi riposero ogni autorità e giurisdizione nelle mani di \nun potente colligiano, quale era l’arciprete Albizo di \nScolajo de’Tancredi, che unito ai suoi fratelli con la \nprotezione del duca di Calabria vicario pel re di Napoli in \nToscana, la faceva da arbitro nel consiglio municipale \nfino da quando il vicario del vescovo di Volterra (anno \n1319) scomunicava Desso fratello dell’arciprete di Colle, \nmentre quest’ultimo nel pubblico consiglio del 23 luglio \nproponeva di non doversi osservare il fulminato \ninterdetto. Era quello stesso arciprete, che nel dì 8 \nsettembre 1326 si fece nominare dai priori della comunità \nin capitano di Colle. – Tali però e tante furono però le \nangarie di questo capitano e dei di lui fratelli Desso e \nAgnolo, che finalmente i Colligiani, coll’aiuto dei nobili \ndi Montegabbro e da Pichena, benchè congiunti \nde’Tancredi, in sulla piazza di Colle, a di 10 di marzo \n1330, uccisono il capitano Albizo con messer Agnolo suo \nfratello, e poi Desso in prigione strangolarono. Dopo tale \ncongiura, per tema che i Rossi di Firenze e altri possenti \ngrandi di quella città parenti de’Tancredi, prendessero \nvendetta degli uccisori di quelli, fu deliberato di dare per \npiù anni la guardia della terra di Colle alla Signoria di \nFirenze, chiamando al governo della medesima capitano e \npotestà fiorentino. \nDella qual cosa, soggiunge lo stesso G. Villani (Cronic. \nlib. X cap.173) i Fiorentini furono contenti, perocchè il \ndetto capitano Albizo al tempo della carestia fu molesto al \npopolo di Firenze, e operò in guisa da non lasciare venire \nvittuaglia alla capitale, perch’era amico di Castruccio, \ntutto che si tenesse Guelfo. \nA schiarimento delle espressioni di Giovanni Villani \ngioverà aggiungere la testimonianza di un altro scrit tore \ncoevo, Domenico Lensi biadajolo di mestiere, che registrò \nin un codice inedito (ora del march. Tempi) i prezzi \ngiornalieri dell’annona di Firenze, dal 1320 al 15 \nnovembre 1335. È un libro di 34 fogli in pergamena, \nscritto a colonna, corredato di tre buone miniature, una \ndelle quali rappresenta il quadro che fu posto nel 1329 \nnella sala degli ufiziali della biada per onta ricevuta dai \ngovernanti di Colle di Val d’Elsa a cagione di un \ncontratto di 400 moggia di grano fissato nell’aprile del \n1329 per conto dei Fiorentini, e poi dato nascostamente \nper soldi quattro più lo stajo ai Pisani, sicchè i somieri \ntornarono con le sacca vuote alla capitale. – Per così fatti \neccessi e cotal fraudolento procedere il magistrato de’sei \ndella biada col consenso de’priori , de’gonfalonieri e di \ntutto il consiglio formò (dirò con le parole del biadiajolo \nfiorentino) un’inquisizione gravissima contro il capitano \ndi Colle tiranno di quella terra, contro messer Desso suo \nfratello, e contro quello Comune, e dipingere fece nella \ncasa, dove i sei rendono ragione, la Terra di Colle \nmurata con due porte, da una delle quali sortire si \nvedevano i somieri con le gualdrappe del giglio scarichi, \ne dall’altra parte le bestie con le sacca marcate con \nl’insegna di Pisa cariche di grano. – Tale pittura e \npreghiere dei sindachi Colligiani fu tolta di là e annullata, \ndopo aver essi riparato al fallo con mandare a Firenze nel \nmese di giugno susseguente 75 moggia di grano gratis, e \nda lì a poco col togliere di mezzo i tiranni stati causa di \ncotanta perfidia. \nDa quanto disse il Villani rapporto alla terra di Colle, \ndopo ucciso il capitano arciprete, circa a darsi la guardia \nal comune di Firenze, non deve conchiudersi, che \nsolamente all’anno 1330 i Colligiani si costituissero a \nreggimento comune, e che quella fosse la prima volta che \nessi eransi dati in guardia alla Repubblica fiorentina; \nmentre dall’anno 1286 in poi sono stati qui sopra \naccennati documenti sincroni che portano più di un \nesempio atto a provare in contrario. \nImperocchè il comandante di Colle, come popolo \nindipendente, aveva fatto parte innanzi tutto della lega \nghibellina, aderendo coi Senesi alla causa dei sovrani \nSvevi, prima che abbracciasse il contrario partito dei papi \ne della casa degli Angioni, unendosi al corpo della taglia \nGuelfa di Toscana. Una evidentissima prova di \nquest’ultimo fatto fu la quietanza di fiorini 30, soldi 35 e \ndenari 8, che fece a titolo di stipendio di quattro mesi per \nla quota dovuta dal Comune di Colle il capitano generale \ndella taglia Guelfa Morovello marchese Malaspina. \n(ARCH. DIPL. FIOR. Carte della Com. di Colle) \nLa deliberazione del 18 aprile 1333 presa dal consiglio \ndel Com. di Colle per sottrarsi al governo Fiorentino, fu \nlimitata a soli tre anni, ma nel 30 gennajo del 1336 (stile comune) dopo una congiura di fuorusciti che avevano \ntentato di sorprendere Colle, vennero rinnovate le \ncondizioni, fra le quali fuvvi quella di dovere i Colligiani \ncostruire una rocca nel posto più eminente della Terra, da \nessere custodita da un castellano inviato dalla Repubblica \nfiorentina con 40 fanti di guardia a metà delle spese fra i \ndue comuni. (I. cit. - Giov. Villani lib. XI, cap. 46). \nNuove divisioni di parti ridussero poco stante i Colligiani \na rinnovare i patti, mediante i quali essi per 15 anni \nricevettero costantemente da Firenze potestà e capitano. \nPer egual modo il Comandante di Colle dovette nel 1342 \nprestare ubbidienza al duca di Atene; finchè alla sua \ncacciata da Firenze, anche i Colligiani ritornarono in \nlibertà, mentre a nome del tiranno si reggeva da Manetto \nDonati. Essi però non stettero molti anni senza che si \nsuscitassero nuove discordie domestiche, che fruttarono \nstragi cittadine. Fu allora che il governo fiorentino spedì \nuna mano di armati a Colle, i di cui abitanti risolverono di \nevitare un male maggiore col darsi spontanei alla \nRepubblica; lo che seguì per atto pubblico del 19 gennajo \n1349 (stile comune). \nErano insorte in quel frattempo controversie fra i \nColligiani e quei di Poggibonsi a cagione di confini \ncomunitativi, i quali furono con nuovi termini demarcati, \ndopo un lodo pronunziato il 9 dicembre 1345 dagli arbitri \nper la mediazione della Repubblica fiorentina. \nDopochè la Repubblica stessa organizzò un permanente \nufizio di guerra con eserciti stranieri al suo servizio, pensò \nanche al mantenimento dei medesimi mercè di una \ncontribuzione, cui diede il nome di tassa delle Lance. \nDai pagamenti fatti per simile scopo fra il 1386 e il 1400, \nrisulta che Colle somministrava per tale imposizione \nannua la quota di fiorini 300, mentre la Comunità \nmedesima ritraeva appena 380 fiorini d’oro per anno dal \nprovento delle sue gabelle. (ARCH. DIPL. FIOR. l. cit.) \nDa quell’epoca in poi i Colligiani furono costantemente \nattaccati alla sorte di Firenze, a sostegno della quale essi \nimmortalaronsi, all’occasione della guerra che mossero ai \nFiorentini il Papa, il re di Napoli e il governo di Siena \ndopo vendicata la congiura de’Pazzi. \nGià erano state riparate di corto le fortificazioni di Colle, \nmediante una provvisione presa dal magistrato \ncomunicativo, nel 14 febbrajo 1465 (stile comune) \ndeliberando che per tre anni fosse dimidiato e ridotto a \ncento lire il mese il salario del potestà, onde impiegare le \naltre cento lire nel restaurare le mura castellane. (l. cit.). \nErano compiti i restauri intorno alla terra e castello, e vi \nera dentro a sua difesa un conestabile veneziano al \nservizio della Repubblica fiorentina, uomo di \ngrand’animo, quando Colle, nel settembre del 1479, fu \ninvestito dal maggior nerbo dell’esercito del re di Napoli \ne del Papa; talchè per la virtù di quest’uomo valentissimo \nnel mestiere delle armi, e perché il paese era ben \nprovveduto e guarnito, fu la sua espugnazione di grande \ndifficoltà ai suoi nemici. Alchè non poco contribuì la \nfedeltà de’Colligiani, i quali per opera di Lorenzo \nde’Medici, detto il Magnifico, furono in tale occasione \ncreati cittadini Fiorentini e fatti abili a tutte le dignità \ndella Repubblica. Al quale effetto i priori e gonfaloni \ndella Signoria di Firenze, sotto il dì 1 di ottobre 1479, \nscrissero ai Colligiani quella onorevole lettera, che fu resa \ndi pubblico diritto da Giovanni Targioni Tozzetti nei suoi \nViaggi. \nNé questo segno d’onore fu punto fuori di tempo, \nperocchè nel 3 di ottobre 1479 essendo stato dato l’assalto \na Colle, gli assaliti, tanto soldati che terrazzani e le donne \nmedesime, si portarono tutti con gran valore. A dì 16 \ndello stesso mese fecero i nemici una seconda prova \ncontro Colle, investiti essi stessi alle spalle da una \ncolonna mobile di Fiorentini, accorsa alla difesa dal \nquartiere di S. Gimignano. \nAi 19 dello stesso mese fu dato il terzo assalto, che fu \nde’precedenti anche più aspro e terribile; e due giorni \nappresso l’oste medesima per la quarta volta investì le \nmura di Colle con maggior ordine e vigoria che \nciascun’altra fiata. Ma quanto fu per gli assalitori più \nferoce il conflitto, altrettanto riescì per essi più micidiale e \nsanguinoso; talchè, senza dire de’morti il numero dei \nferiti fu tale, che di loro si riempirono tutti gli spedali di \nSiena. Da tanta ostinatezza inaspriti i nemici, ai 26 dello \nstesso mese, piantarono di nuovo due bondarde contro il \nborgo di Colle; per cui quelli erano alla difesa della Terra \ndeliberarono di abbruciare e di spianare il borgo, perché \nnon l’occupassero le armi nemiche. (AMMIR. Istor. Fior. \nlib. XXIV).  \nMa non potendo più reggere a tanta insistenza di guerra, i \nColligiani, più per colpa di chi li comandava, che per \ntemenza loro, il dì 12 di novembre patteggiarono di \narrendersi, se però a tutto il dì 14 di quel mese la Terra \nnon fosse stata soccorsa dai suoi amici. E non potendo i \nFiorentini dargli alcun ajuto dentro il tempo prescritto, \nseguì la resa convenuta con danno immenso degli abitanti, \ndei loro averi e del fabbricato. Talchè i Colligiani \ndovettero stare per 14 mesi sotto la servitù di Alfonso \nduca di Calabria, con la gloria però di avere in quella \nguerra per la loro fermezza salvata la capitale. \nL’ultimo fatto ostile relativo a Colle fu quello della sua \nresa alle armi cesaree condotte nel 1529 in Toscana dal \nduca d’Orange a distruzione della Repubblica fiorentina. \nLa terra di Colle per motuproprio del Granduca \nFerdinando I, e per bolla del pontefice Clemente VIII, nel \n1592 fu decorata del titolo di città, e la sua chiesa \ncollegiata innalzata al rango di cattedrale. \nStabilimenti pii della città di Colle. – La prima \nistituzione, che la carità della patria dettò ai Colligiani, fu \nquella del suo spedale, stato nel secolo decorso per \nsovrana munificenza del Granduca Leopoldo I ricostruito \nin più vaste e più regolari forme presso la porta nuova in \nColle alto. Quello più antico sotto l’invocazione dello \nspirito santo, poi della misericordia fu eretto nel \nCastelvecchio. La sua fondazione rimonta all’anno 1207, \nper opera di un tal Ricovero del fu Stueltone da Colle; \nmentre dieci anni dopo, nel tempo che era potestà di Colle \nRuggero Giannelli de’Tolomei, con pubblica \ndeliberazione del 31 dicembre 1217, il magistrato \nComunitativo donò in aumento di dote all’ospedale la \nMacchia di Vensa . \nNel 1310 questo spedale insieme coi suoi beni fu del \nvescovo di Volterra dichiarato esente dalla giurisdizione \necclesiastica. Sino da quella età dipendeva dalla \nmagistratura civica che in quella casa teneva il suo seggio, \nallorchè con partito del 5 dicembre 1287, elesse in \nspedalingo un fra Jacopo dell’ordine degli Umiliati, col \npatto che la metà delle rendite dello spedale di Colle si dovesse erogare in vantaggio del suo convento. – Un \nnuovo atto di beneficenza fu quello di somministrare con \nle entrate dello spedale un elemosina annuale al convento \ndei frati minori di S. Francesco di Colle. Il qual convento \ncon vasta chiesa fondarono i Colligiani nel secolo XIII \nsotto il pontificato di Gregorio IX, che con lettere \napostoliche dirette da Perugia, li 7 marzo 1235, delegò il \nsuperiore dei frati Domenicani di Siena a benedire invece \nsua la prima pietra di quell’edifizio. Fu poi al guardiano \ndei frati minori di Colle, cui diresse una bolla il pontefice \nBonifazio VIII (7 marzo 1303), perché insieme con gli \nabati di S. Giusto di Volterra, e di Coltibuono \npronunziasse sentenza contro i Tolomei, i quali a titolo di \npegno ritenevano il castello di Montieri, con le sue \nminiere spettanti alla mensa vescovile volterrana. \n(GIACHI Ricerche sopra lo stato antico e moderno di \nVolterra)  \nOltre il primo spedale già nominato, un altro sotto il titolo \ndi S. Lazzaro esisteva in Colle basso. Essendo esso di \npadronato dell’abbazia di Spagna, quando fu soppresso \n(nel 1353), venne riunito coi suoi beni alla medesima, \nsino a che dopo l’erezioni del vescovato di Colle i fondi \nappartenenti allo spedale di S. Lazzaro si assegnarono in \nprebenda all’arciprete della cattedrale.  \nQuesto duomo costruito a tre navate fu ampliato dal \nprimo suo vescovo Usimbardi sulla fine del secolo XVI. \nAllo stesso prelato devesi l’erezione del palazzo vescovile \ncon altre istituzioni benefiche a favore dei Colligiani. Fra \ngli oggetti di belle arti sono da ammirarsi nel corso della \ncattedrale un quadro del Morandini da Poppi trasportatovi \ndalla soppressa badia di Spugna; nella chiesa de’frati \nconventuali le vetrate dipinte a colori e una tavola che \ncredesi opera di Pietro Perugino. \nAnche la grandiosa chiesa dei frati Agostiniani, edificata \nnel secolo XIV, nel borgo di Colle basso, possiede un bel \nquadro (la Deposizione della Croce) che sembra eseguito \ndalla scuola, se non fu toccato dal maestro medesimo \nDomenico del Ghirlandajo. \nIn quello stesso secolo XIV, nel borgo di Colle alto fu \nfondato il monastero di S. Pietro, che appellossi delle \nMantellate; beneficato insieme con quello di S. \nFrancesco, da mess. Matteo di mess. Fiamma de’nobili da \nPichena. Esso è ridotto attualmente a conservatorio di \noblate per l’educazione e per convitto delle fanciulle. \nAll’istruzione del sesso maggiore provvide la pubblica e \nprivata elargità de’cittadini con mantenimento di tre \nmaestri di scuole, con un seminario vescovile di giovani \nda istruirsi nella disciplina ecclesiastica, con cinque posti \ngratuiti nell’Università di Pisa, o in accademie estere, ec.; \noltre altri pii legati di pubblica beneficenza, fra i quali \nnumerose doti destinate alle povere zittelle.  \nColle fu patria di uomini illustri in ogni genere e in ogni \netà. Nel principio del secolo XIV vide sorgere in somma \nfama l’insigne architetto Arnolfo di Lapo, sebbene di \norigine tedesco; un secolo dopo Cennino di Andrea \nCennini  pittore, e forse il più antico scrittore sulla natura \ndei colori e sul modo di usarli in pittura. Nel progredire \ndel secolo XV Colle diede un valente segretario e \nstoriografo alla Repubblica fiorentina in Bartolomeo \nScala; un erudito grecista in Lorenzo Lippi; un geografo e \npoeta in Gianmaria frate Domenicano; un diplomatico \ndella Repubblica fiorentina in Paolo Ser Giovanni da \nColle; un distinto teologo in fra Giovanni Tancredi, stato \ngenerale dei minori Conventuali. Nel secolo XVI contò \nun astronomo in fra Giovanni Tolosani; un segretario di \nCosimo I in Francesco Campana, parente di altro \nCampana che fu valente architetto; un teologo e un \nsegretario del Gran Duca Ferdinando I in Usimbardo \nUsimbardi primo vescovo e sommo benefattore della sua \npatria, mentre un altro Usimbardi sedeva sulla cattedra \naretina. Nel secolo XVIII figurò un Ferdinando Morozzo \ncome ingegnere distinto e autore di varie operette storiche \ne idrauliche, molte delle quali opere lasciò inedite nelle \nmani dei suoi amici ed eredi. \nDiocesi di Colle. – La chiesa di Colle era una delle \nantiche pievi della  diocesi Volterrana con titolo di \narcipretura collegiata esente dalla visita vescovile. Essa \ncambiò più di una volta di forma nel suo fabbricato, \nsiccome mutò anche di titolare. Essendochè la pieve di \nColle, prima che venisse aggregata alla pieve di Elsa, era \nsotto l’invocazione di S. Salvatore: mentre quella di Elsa \nposta nel piano alla destra del fiume era dedicata ai SS. \nGiovanni, Faustino e Giovitta; e ciascuna di esse contava \nle sue chiese succursali. Dipendevano dalla pieve di Colle \nle seguenti parrocchie: 1. S. Jacopo del Castelnuovo di \nColle basso; 2. La Canonica di S. Maria del Castel \ndell’Abate (S. Maria in Canonica); 3. S. Maria di Spugna; \n4. S. Cerbone a Quartaja; 5. S. Marziale del Borgo a \nElsa; 6. S. Andrea di Colle (ora a Strada). \nErano suffraganee della pieve d’Elsa: 1. S. Biagio di \nColle; 2. S. Michele a Onci; 3. S. Giusto al Santo Nuovo ; \n4. S. Maria a Fabricciano. \nL’unione di queste due pievi sembra che già fosse \neffettuata al principio del secolo XII, stantechè una bolla \nconcistoriale, diretta dal pontefice Pasquale II, li 27 \nnovembre 1115, e dal pontefice Gelasio II quattr’anni \ndopo confermata a Teozzone arciprete della pieve d’Elsa, \nsi trovano assegnate al medesimo pievano e al suo \ncapitolo le chiese di quasi tutti due i pivieri preaccennati. \nCiò più chiaramente si manifesta in altra bolla \nd’Innocenzo III spedita li 15 giugno 1204 all’arciprete di \nS. Salvatore di Colle che viene anche qualificato pievano \nde’SS. Giovanni e Faustino d’Elsa. – È ignoto in qual \ntempo preciso la pieve di Colle sostituisse all’antico \ntitolare quello di S. Alberto, nome che si richiama a quel \nbeato Alberto da Chiatina arciprete morto santamente in \nColle nel 1202. – Vedere CHIATINA. \nCerto è, che sotto quest’ultima invocazione la pieve di \nColle fu denominata dal pontefice Giovanni XXIII in un \nbreve diretto il 20 febbrajo del 1410 al pievano di S. \nPietro in Bossolo, e da Eugenio IV, in una bolla del 30 \naprile 1439, spedita all’abate di Spugna. – Attualmente la \ncattedrale è sotto l’invocazione di S. Marziale discepolo \ndi S. Pietro, che credesi levasse al fonte della \nrigenerazione i primi cristiani di pian d’Elsa, mentre \npassava di costà. \nLa diocesi di Colle fu eretta con bolla del pontefice \nClemente VIII del 5 giugno 1592; distaccando dalla \nmetropolitana Fiorentina il piviere di Poggibonsi con tutte \nle chiese dipendenti: della diocesi di Siena le pievi di \nMarmoraia, di Liliano, e di S. Agnese in Chianti: della \ndiocesi di Fiesole, le pievi di S. Leolino in Conio, le \nprepositure di S. Fedele a Paterno, e della Castellina. Gli \naltri popoli furono smembrati dalla diocesi Volterrana, cui già appartenevano le pievi di Colle e di Elsa, le chiese \nbattesimali a Scuola, a Castello, a Mensano, a Molli e a \nPernina, oltre qualche parrocchia distaccata da altre pievi \ntuttora incluse nella diocesi di Volterra. Con la stessa \nbolla il vescovo di Colle fu dichiarato suffraganeo del \nmetropolitano di Firenze. Finalmente per breve de’18 \nsettembre 1782 il pontefice Pio VI separò dallo stesso \nvescovado Volterrano l’insigne collegiata di S. \nGimignano con due pievi e altre diciassette parrocchie \ncomprese in quel territorio, e le incorporò alla diocesi di \nColle. \nCosicchè attualmente la cattedrale di Colle ha sotto di se \n71 chiese parrocchiali, sei delle quali sono in città o nei \nborghi, 11 suburbane, e le altre 54 suddivise per Sesti, \ncioè, Poggibonsi, Montagnuola, Chianti e S. Gimignano. \nTra le suddette cure si contano, oltre la cattedrale, 26 \nchiese con fonte battesimale, due insigni collegiate \n(Poggibonsi e S. Gimignano) e cinque capoluoghi di \ncomunità cioè, Colle, S. Gimignano, Poggibonsi, \nMonteriggioni e Castellina del Chianti. \nIl capitolo della cattedrale di Collesino dalla erezione del \nsuo vescovato contava tre dignità, cioè, arciprete, decano \ne arcidiacano con 12 canonici e un corrispondente numero \ndi cappellani. Fu primo vescovo Usimbardo Usimbardi \nColligiano, già canonico fiorentino, abate commendatario \ndi S. Donnino fuori di Pisa e segretario intimo del G. D. \nFerdinando I. \nNella diocesi di Colle sono restate cinque famiglie \nreligiose; cioè i minori conventuali in Colle; i cappuccini \npresso detta città; il conservatorio delle oblate di S. Pietro \ndentro la città; quello di S. Gimignano, dove sono pure le \nmonache Vallombrosane di S. Girolamo e i cappuccini. \nFu tema di lunga disputa tra i vescovi di Volterra e gli \narcipreti di Colle rispetto alla giurisdizione ecclesiastica \ndi questo territorio, poichè i vescovi esigevano i loro \ndiritti diocesani, mentre gli arcipreti negavano ogni \ndipendenza ai vescovi prenominati. Favorivano le ragioni \ndegli arcipreti le bolle di Pasquale II, di Gelasio II, di \nAdriano IV e di altri pontefici, con le quali la pieve di \nColle fu ripetute volte dichiarata immediatamente \nsottoposta alla Sede Apostolica. Anche il pontefice \nInnocenzo III con breve del 15 giugno 1204 accordò \nfacoltà all’arciprete della pieve di S. Salvatore di Colle e \ndei SS. Giovanni e Faustino d’Elsa di battezzare, ma non \ndi consacrare alcuna cappella o oratorio senza il permesso \npontificio. – È altresì vero che il pontefice Clemente III \ncon due privilegi diretti da Poggibonsi (Marturi), li 24 \ngennajo 1188, uno a Ildebrando vescovo di Volterra e \nl’altro al pievano e clero di Colle, sottopose quest’ultimo \nalla giurisdizione del vescovo prenominato. (Giachi. \nRicerche sullo stato antico e moderno di Volterra) \nCoerenti a ciò sembrano le deliberazioni del Magistrato \ncivico e del capitolo della pieve di Colle, sotto i dì 21 e 23 \ngennajo 1309, quando esposero al vescovo di Volterra, \nche l’ospedale di Colle e dei suoi averi dovevano essere \ncassati dall’estimo dei beni ecclesiastici, per la ragione \nche quell’ospedale fu sempre della Comunità, e non mai \ndi giurisdizione ecclesiastica. (ARCH. DIPL. FIOR. l. c.) \nLe controversie fra i pievani di Colle e i vescovi \nVolterrani mossero pure il pontefice Urbano VI a stendere \nun breve li 4 luglio 1386 in Genova, col quale deputò \nl’abate di S. Galgano a sentenziare sulla dipendenza o \nindipendenza della chiesa di Colle dal diocesano. (l. cit.). \nè ignota la sentenza data; ma fatto sta, che Clemente VIII \nnella bolla di erezione di Colle in cattedrale dichiarò \nquesta chiesa Nullius Diocesis. \nComunità di Colle. – Il territorio di Colle di Val d’Elsa \noccupa una superficie di 26741 quadri, dai quali sono da \ndetrarne 571 per corsi d’acqua e strade. Vi si trova una \npopolazione di 5351 abitanti, i quali corrisponderebbero a \n165 individui per ogni miglio quadro di suolo imponibile. \nLa sua figura iconografica si accosta alla romboidale con \ndue angoli mozzi, che sporgono fuori della figura dai lati \ndi ostro e di ponente. \nConfina con 5 Comunità. Dalla parte di ponente sul \npoggio di Monte Miccioli ha di fronte la Comunità di \nVolterra, dove dalla strada R. dirigendosi verso ostro, \narriva alle sorgenti del borro Leccatella, al qual punto \nsottentra la Comunità di Casole. Ivi voltando da ponente a \nostro,e poi ritornando con la faccia a libeccio entra nel \nfosso Rofena e di là nel torrente Senna , col quale rimonta \nper circa un miglio verso la Montagnola, dove lascia fuori \nil Senna, e attraversando la strada che da Colle va a \nRadicondoli, dirigesi per un arco rientrante verso levante \ndove si trovano le più remote fonti dell’Elsa morta, sino \nalla via che da Collalto va a Scorgiano. A questo punto \nentra in contatto con la Comunità di Colle quella di \nMonte Riggioni, con la quale la prima torna per poco nel \nletto dell’Elsa che lascia a sinistra davanti Mensanello per \nandare contr’acqua nel fosso di Scarna suo tributario \nvoltando la fronte a scirocco. Quando è sulla strada \nprovinciale, che da Colle va a Siena, cessa la Comunità di \nMonte Riggioni e comincia quella di Poggibonsi, con la \nquale l’altra di Colle confina, prima del lato di levante \nmediante il borro del Castelluccio, poi verso grecale \nmediante il fosso Renajo, seguitando il di cui alveo presso \nla villa di Galognano ritorna nell’Elsa alla strada R. che \nda Poggibonsi guida per Colle a Volterra. Dopo aver \nrimontato per breve cammino la corrente del fiume, \nabbandona questo alla sua destra per entrare nel botro \nGaine, e di là in quelli di Montecuccheri e di Vallecchia, \npassando intorno al poggetto di Bibbiano, là dove si \ndanno la mano le tre Comunità di Poggibonsi, di Colle e \ndi S. Gimignano: con quest’ultima quella di Colle \nfronteggia verso maestrale, a partire dalla strada \nprovinciale che guida a S. Gimignano sino a quella R. che \nda Colle porta a Volterra, durante il quale tragitto ha quasi \nsempre il torrente Fosci a limite, quindi quello suo \ntributario detto de’Rignardi, dal quale trapassa nel botro \ndella Contessa , e dopo in quello di Pietra  per salire sul \npoggio di Monte Micciolisino alla strada R., dove ritrova \nla Comunità di Volterra. \nLa più antica demarcazione territoriale fra i distretti \nlimitrofi di Colle, di S. Gimignano e di Poggibonsi, che \ntrovasi nelle carte superstiti del Comune di Colle, sembra \nquella cui riferisce un pubblico contratto del 10 gennajo \n1206, mentre era potestà di Colle, Bernardino Giannelli \nde’Tolomei, famiglia senese stata al pari di quella \nde’Tancredi potentissima in Colle. – Sino di quella età il \ntorrente Fosci divideva le due prime comunità, siccome il \ndistretto di Casaglia era anche allora suddiviso fra il \nComune di Poggibonsi e quello di Colle. (ARCH. DIPL. \nFIOR. Comunità di Colle) \nNuova demarcazione tra queste due ultime Comunità fu decretata fra gli arbitri destinati dal Comune di Firenze, \nmediante un lodo proferitoli 9 dicembre 1345. \nLa parte più prominente di questo territorio è sulla \nschiena dei poggi che separano la Comunità di Volterra \nda quella di Colle, là dove si chiudono le Valle dell’Elsa, \ndell’Era e della Cecina. La maggiore elevatezza del \npoggio trovasi alla torre di Monte Miccioli, torre che fu \nsegnalata 842 braccia sopra il livello del mare \nMediterraneo. È la dove scaturiscono per due opposte \npendici due torrenti dello stesso nome Fosci o Foci, uno \ndei quali scende in Elsa e divide la Comunità di Colle da \nquella diS. Gimignano; l’altro che nasce sotto la torre di \nMonte Miccioli e va a scaricarsi nella Cecina. Il più \ncopioso e allo stesso tempo il più proficuo e più \nimportante corso di acque di questa comunità è quello del \nfiume Elsa, le cui prime scaturigini, sebbene abbiano a \nricercarsi sulla pendice occidentale della Montagnola, in \nquel primo tronco che appellasi l’Elsa morta,  \npure non porta il nome di Elsa viva che al punto donde \nsagorga una ricca polla d’acqua limpidissima, la quale da  \nuna pozza coperta di ghiaja e sparsa di testacei marini \nemerge con impeto da terra, al luogo denominato Onci, \ncirca 2 miglia a mezzogiorno di Colle, mezzo miglio \ntoscano lontana dal ponte di S. Marziale e dalla gran \nsteccaja che porta l’acqua per la gora ai molini e alle \ncartiere di Colle basso e di Spugna. \nLa ricchezza della sorgente dell’Elsa viva dà motivo di \ncredere ch’essa tragga uno de’maggiori alimenti da una \nsotterranea vena, la di cui origine trovasi sotto una buca \nassorbente posta nell’alto piano di Quartaja  a tre miglia  \ntoscane circa a ostro libeccio di Colle. È una cavità della \nperiferia di braccia 5 o poco più, dagli indigeni appellata \nIngolla, per la ragione che in breve ora ingoja e assorbisce \ntutte le acque pluviali che vi concorrono dalle limitrofe \ncampagne sopra l’estensione di un miglio quadro di \nsuperficie. \nLa proprietà che ha l’acqua d’Elsa d’incrostare e \nd’indurire i corpi in essa immersi, fu avvertita da Dante, \nda Fazio degli Uberti, dal Boccaccio e da cento altri \nscrittori più moderni; ma pochi osservarono prima di \nOttaviano Targioni Tozzetti, che quest’acqua alla \nsorgente dell’Elsa viva, ossia alla gran vena d’Onci, non \nmostra indizj d’incrostazione, ne lascia depositi di tartaro, \nma solo dopo breve corso, e segnatamente alla cascata \ndella gran steccaja sotto il ponte di S. Marziale la \ndeposizione calcarea a strati tartarosi diviene notabile, e \ncontinua per qualche miglio, tanto nel letto dell’Elsa, \nquanto nel canale o gora degli edifizj di Spugna. Tale \nproduzione pietrosa è dovuta alla quantità di calce \ncarbonata che le acque semi termali dell’Elsa viva \ntengono perfettamente disciolta, allorchè scaturiscono \ndalle viscere della terra, ma che cominciano a depositare \nin guisa di stalagmiti a proporzione che evapora una \nporzione di quell’acido carbonico che saturava la calce e \nla rendeva solubile.  \nIl nome di Spugna, che porta il subborgo di Colle, indica \nla sua etimologia presa dalla natura del circostante, \ncoperto di tartari, che Spugne si appellano. I quali depositi \nnon solo incrostano i fianchi e il basso fondo della valle, \nma ricuoprono altresì il pianoro di Colle alto, con tutto \nche non si veggano apertamente emergere di costassù \nacque pregne di carbonati calcarei. Un tale incidente fece \ndubitare a un sommo geologo oltramontano di nostra età, \nche la formazione dei travertini di Colle potesse riferire, \nal pari di quelli dei bagni di S. Filippo a piè del Monte \nAmiata, a due epoche geologiche fra loro affatto diverse, \nla prima delle quali remotissima, da esso chiamata \nSaturniana , e l’altra posteriore a tutti i grandi cataclismi, \nche distinse col nome di Gioviana. \nPiù estesi indagini geognostiche nel suolo di Colle, al pari \nche nei contorni dei bagni di S. Filippo, potranno forse un \ndì far ricredere da tale opinione. – Vedere BAGNI di S. \nFILIPPO. \nArroge a ciò, che una gran parte dei travertini di Colle \ncontengono impronte di testacei terrestri, e che non \nmancano tampoco attualmente nei contorni di Colle altre \nsorgenti di acque incrostanti; poiché di tale natura sono \nquelle che scaturiscono nei poggi dalla parte di S. \nGimignanoa un livello superiore alla città di Colle. \nFinalmente l’esistenza di una mofeta solforosa, che emana \ni suoi vapori di idrogene solforato e di acido carbonico \ndalle buche del monte di Brentine e dalle rive del botro \nd’Acquabona, circa 4 miglia a libeccio di Colle, ci avvisa, \nche la decomposizione de’corpi inorganici continua \ntuttora a operarsi sotto la crosta superiore di quel terreno. \nDella stessa natura acidula salina erano le acque degli \nabbandonati bagni, che presero il nome di S. Marziale da \nun’antica vicina chiesa nel pian dell’Elsa, circa un miglio \ndistanti dalla grossa sorgente o vena d’Onci. \nAnteriori bensì all’epoca diluviana, e ai banchi di \nspugnone o do travertino poroso, sono i tufi e le marne \nconchigliari marine che costituiscono l’ossatura dei poggi \ndi Colle e dei suoi contorni. \nIl terreno cambia natura alla salita di Monte Miccioli, nel \ndi cui fianco orientale si affaccia la calcarea stratiforme \ncompatta attraversata da larghi filoni di candido spato; La \nqual roccia talvolta alterna con la calcarea argillifera \n(galestro) o con il macigno. Questo terreno stratiforme si \nnasconde, o per meglio dire, viene ricoperto da un tufo \narenario ricchissimo di testacei univalvi e bivalvi di \norigine marina; Lo che, tanto apparisce nella faccia volta \nverso Volterra, quanto dalla parte di Monte Gabbro, e del \nCastel di S. Gimignano, a destra cioè, e a sinistra della \nstrada R. Volterrana. \nL’aria di Colle alto e di tutto il suo pianoro è salubre, \ntemperata elastica; umida al quanto è quella lungo il Pian \nd’Elsa sotto Colle basso. \nDella ricchezza dei prodotti agrarj di questa Comunità \nabbiamo una solenne riprova nella carestia del 1329, \nquando i Colligiani furono al caso di somministrare \ngranaglie dei loro poderi alla città di Firenze e di Pisa. – I \nprodotti delle vite, dell’olio e dei filogelli sono \nvistosamente aumentati dopo che le selve di leccio, di \ncerro, di farnia e di corniolo hanno ceduto il campo ai \nvigneti, agli oliveti e ai mori gelsi. Ciò nonostante il \nlegname, tanto in natura quanto carbonizzato, sopravanza \nsempre al consumo del paese, che molto ne adopera nelle \nsue officine, per le quali Colle figura tra le prime città \nmanifatturiere della Toscana. \nLa fabbricazione dei tessuti di lana esistere doveva in \nColle da tempo assai remoto, siccome lo fa credere quello \nspedalingo chiamato a Colle nel 1287 prescelto sebbene a \ncaro prezzo tra i frati dell’ordine degli Umiliati, cui è noto \nche Firenze dovè i primi lanifici; alla quale congettura accresce valore l’ufizio dell’arte della lana esistito in \nColle sino all’anno 1776. \nL’industria delle cartiere tra i Colligiani era in piena \nattività nella seconda metà del secolo XIV; e talmente nel \nprogredire dei tempi si estesero quegli edifizj in Colle \nbasso e nel subborgo di Spugna, che si contavano costà \nper fino 22 cartiere, ridotte oggi alla metà, quantunque più \ndi allora operose.  \nIl primo documento inedito che mi sia capitato tra le \nmani, e che ci ravvicina all’epoca finora incerta della \nfabbricazione della carta in Colle basso, è una pergamena \ndel 6 marzo 1377, relativa a una locazione per 20 anni, \nfatta per conto della Comunità di Colle a favore di \nMichele di Colo di Michele da Colle, di una caduta \nd’acqua con gora, casalino, et gualcheriam ad faciendas \ncartas. La stessa caduta d’acqua con il suo casalino si \ndichiara ivi, stata precedentemente tenuta in affitto da \nBartolomeo di Angelo della villa. La situazione della gora \ne cartiera affittata esisteva in Colle basso fuori della porta \nSenese. I suoi confini erano; a capite cadutae est via \nvicinalis et gora, ab imo latere res ecclesiae S. Jacobi de \nColle; a pede gora et res dicti Comunis. (ARCH. DIPL. \nFIOR Carte della Comunità di Colle) \nDal che ne consegue, essere affatto prive di fondamento le \nparole del Salmon (Stor. del Mondo T. XX) quando senza \ncorredo di prove disse, che la Repubblica fiorentina \naccordò amplissimi privilegi a quelli venuti a Colle da \nFabriano per introdurvi l’arte di fabbricare la carta.  \nUn secolo dopo l’istituzione delle cartiere cominciò ad \naprirsi il Colle una delle prime topografie dell’Italia, e fu \nl’opera di uno dei suoi cittadini (Lorenzo Lippi) fra le più \nantiche stampate in Colle (anno 1478), quando già costà \nerano stabiliti due maestri stampatori oltramontani. \nAl principio del secolo attuale fu introdotta in Colle basso \nuna fabbrica di cristalli in lastre e in vasi, senza dire di \naltre fornaci di terraglie, conce, gualchiere e fabbriche di \ncappelli di feltro, che occupano molte braccia, e sono pei \nColligiani altrettante branche d’industria manifatturiera e \ndi lucro agl’intraprenditori. \nCon sovrano regolamento del primo maggio 1776 fu \norganizzata la Comunità di Colle, la quale dopo \nquell’epoca non ha sofferto sensibile variazione. Venti \npopoli costituivano allora il suo distretto; 3 di essi in \nColle alto, 3 in Colle basso; e 14 sparsi nel territorio; \ncioè: 1. la Cattedrale; 2. S. Maria in canonica; 3. S. \nCaterina in borgo; 4. S. Jacopo in Piano; 5. S. Agostino in \nPiano; 6. S. Maria a Spugna; 7. S. Michele a Borgatello; \n8. S. Bartolomeo a Campiglia; 9. S. Maria a Conèo; 10. S. \nMaria a Mensanello; 11. S. Martino a Lano; 12. S. \nLorenzo alle Corti; 13. S. Niccolò a Bibbiano; 14. S. \nLorenzo in Pian di Campi (soppresso); 15. S. Andrea a \nStrada; 16. S. Michele a Onci; 17. S. Filippo a Quartaja; \n18. S. Ansano a Golognano; 19. S. Andrea a Scarna; 20. \nS. Biagio a Collalto. \nSi fanno in Colle i mercati generali nel giorno di venerdì, \ne tre fiere annue. Una di queste cade il lunedì dopo \nl’Ascensione, la seconda ha luogo il 17 agosto, e la terza \nil 21 settembre. \nUn’altra fiera ricca di bestiame vaccino, che vi concorre \ndalla maremma Volterrana e Grossetana, si pratica da \ntempo remotissimo nei primi tre giorni di settembre al \nluogo detto Piano della fonte del Bottino, che è tra la \nsoppressa pieve di S. Ippolito d’Elsa e la badia, ora pieve \ndi Conèo. \nLa Comunità mantiene due medici e due chirurghi. \nRisiede in Colle, oltre il vescovo, un vicario R. di terza \nclasse dipendente rapporto agli atti di governo dal \ncommissario R. di Volterra. Esso ha la giurisdizione \ncivile sull’intiera Comunità di Colle e sul popolo di S. \nAntonio del Bosco per la parte spettante a Colle e a Monte \nRiggioni. In quanto poi alla giurisdizione criminale del \nVicariato di Colle essa si estende anche alle potesterie di \nS. Gimignano, di Poggibonsi e di Barberino di Val d’Elsa. \nEsiste in Colle una cancelleria comunitativa, la quale \nabbraccia, oltre la Comunità di questo nome, quella di \nPoggibonsi. Trovasi pure in Colle un ingegnere di \nCircondiario. Il suo ufizio di esazione del Registro è in \nPoggibonsi; La conservazione delle Ipoteche e la Ruota \nsono in Siena. \n \nQUADRO della popolazione della Comunità di COLLE \nDI VAL D’ELSA a tre epoche diverse \n \n- nome del luogo: Bibbiano, titolo della chiesa: S. Niccolò \n(Prioria), abitanti nel 1551: n° 61, abitanti nel 1745: n° \n57, abitanti nel 1833: n° 69 \n- nome del luogo: Borgatello, titolo della chiesa: S. \nMichele (Prioria), abitanti  nel 1551: n° 194, abitanti nel \n1745: n° 229, abitanti  nel 1833: n° 306 \n- nome del luogo: Campiglia, titolo della chiesa: S. \nBartolommeo (Prioria), abitanti nel 1551: n° 154, abitanti \nnel 1745: n° 183, abitanti nel 1833: n° 243 \n- nome del luogo: Caninica (in), titolo della chiesa: S. \nMaria (Prioria), abitanti  nel 1551: n° 104, abitanti  nel \n1745: n° 197, abitanti  nel 1833: n° 288 \n- nome del luogo: Collalto, titolo della chiesa: S. Anna e \nBiagio (Prioria), abitanti  nel 1551: n° 111, abitanti nel \n1745: n°162, abitanti nel 1833: n° 237 \n- nome del luogo: COLLE città alta, titolo della chiesa: S. \nMarziale (Cattedrale), abitanti nel 1551: n° 2607 (con S. \nAgostino, Colle città alta e S. Caterina, Colle città alta), \nabitanti nel 1745: n° 332, abitanti nel 1833: n° 328 \n- nome del luogo: COLLE città alta, titolo della chiesa: S. \nAgostino (Rettoria), abitanti  nel 1551: n° 2607 (con S. \nMarziale, Colle città alta e S. Caterina, Colle città alta), \nabitanti nel 1745: n° 394, abitanti nel 1833: n° 540 \n- nome del luogo: COLLE città alta, titolo della chiesa: S. \nCaterina (Rettoria), abitanti  nel 1551: n° 2607 (con S. \nMarziale, Colle città alta e S. Agostino, Colle città alta), \nabitanti nel 1745: n° 675, abitanti nel 1833: n° 721 \n- nome del luogo: COLLE città bassa , titolo della chiesa: \nS. Jacopo (Prioria), abitanti nel 1551: n° 659 (con S. \nMaria Assunta, Spugna), abitanti  nel 1745: n° 317, \nabitanti nel 1833: n° 672 \n- nome del luogo: Spugna, titolo della chiesa: S. Maria \nAssunta (Pieve), abitanti  nel 1551: n° 659 (con S. Jacopo, \nColle città bassa), abitanti nel 1745: n° 224, abitanti  nel \n1833: n° 312 \n- nome del luogo: Coneo, titolo della chiesa: S. Maria \n(Pieve già Badia), abitanti nel 1551: n° 83, abitanti  nel \n1745: n° 214, abitanti  nel 1833: n° 143 \n- nome del luogo: Lano e Corti, titolo della chiesa: S. \nMartino e Lorenzo (Rettoria), abitanti  nel 1551: n° 53, \nabitanti nel 1745: n° 42, abitanti nel 1833: n° 119 - nome del luogo: Mensanello, titolo della  chiesa: S. \nMaria Assunta (Rettoria), abitanti nel 1551: n° 125, \nabitanti nel 1745: n°87, abitanti nel 1833: n° 181 \n- nome del luogo: Onci e Scarna, titolo della chiesa: S. \nMichele e Andrea (Rettoria), abitanti nel 1551: n° 97, \nabitanti nel 1745: n° 339, abitanti nel 1833: n° 315 \n- nome del luogo: Quartaja, titolo della chiesa: S. Jacopo \ne Filippo (Rettoria), abitanti  nel 1551: n° 147, abitanti  nel \n1745: n° 164, abitanti  nel 1833: n° 291 \n- nome del luogo: Strada o alle Grazie, titolo della chiesa: \nS. Andrea (Rettoria), abitanti  nel 1551: n° 51, abitanti nel \n1745: n° 188, abitanti  nel 1833: n° 208 \n \nPrima del 1592, tutti questi popoli erano della Diocesi di \nVolterra, e dopo di quella di Colle, meno Collalto \n \n- totale abitanti  nel 1551: n° 4440 \n- totale abitanti nel 1745: n° 3804 \n \nFrazione di popolazioni provenienti da altre Comunità  \n \n- nome del luogo: Scorgiano, titolo della chiesa: S. Fiora, \ncomunità donde deriva: Casole, abitanti nel 1833: n° 24 \n- nome del luogo: Castel di S. Gimignano, titolo della  \nchiesa: S. Cristina, comunità donde deriva: S. Gimignano, \nabitanti nel 1833: n° 124 \n- nome del luogo: Bosco, titolo della chiesa: S. Antonio, \ncomunità donde deriva: Poggibonsi, abitanti nel 1833: n° \n- nome del luogo: Castiglioni, titolo della chiesa: S. Maria \nMaddalena, comunità donde deriva: Poggibonsi, abitanti \nnel 1833: n° 31 \n- totale abitanti  nel 1833: n° 380 \n \n- TOTALE abitanti  nel 1833: n° 5351",
    "original_title": "COLLE DI VAL D’ELSA",
    "byte_offset": 3355562
  },
  {
    "context": "in Val d’Arbia.",
    "title": "COLLE nel Chianti",
    "body": "Villa che ebbe chiesa \nparrocchiale (S. Maria in Colle) nel piviere di S. Giusto in \nSalcio, Diocesi di Fiesole, attualmente compresa nella \ncura di S. Marcellino in Chianti, Comunità e circa 4 \nmiglia toscane a ostro di Gajole, Giurisdizione di Radda, \nDiocesi di Arezzo, Compartimento di Siena.",
    "original_title": "COLLE nel Chianti",
    "byte_offset": 3406299
  },
  {
    "context": "nella Valle superiore del Serchio.",
    "title": "COLLE o COLLI in Garfagnana",
    "body": "Villaggio con parrocchia (S. Michele) filiale \ndella pieve Fosciana, nella Comunità Giurisdizione e 2 \nmiglia toscane a maestrale di Castelnuovo di Garfagnana, \nDiocesi di Massa ducale, già di Lucca, Ducato di Modena. \nLa parrocchia di S. Michele di Colle si trova nominata \nnella bolla di Alessandro III diretta nel 1168 al pievano di \nFosciana. S. Michele a Colle o Colli ha 220 abitanti.",
    "original_title": "COLLE o COLLI in Garfagnana",
    "byte_offset": 3406638
  },
  {
    "context": "",
    "title": "COLLE nel Val d’Arno superiore",
    "body": "Casale che diede il \nnome alla soppressa parrocchia di S. Michele in Colle, \nannessa a S. Pietro a Massa, nel piviere di S. Pancrazio, \nComunità e circa 2 miglia toscane a maestrale di \nCavriglia, Giurisdizione di S. Giovanni del Val d’Arno, \nDiocesi di Fiesole, Compartimento di Siena. \nDa questo luogo presero il distintivo alcuni nobili di \ncontado, i quali, dopo la cacciata da Firenze del duca \nd’Atene, furono tra i magnati di contado che nella riforma \ndi quella città, dai reggitori della Repubblica vennero \nascritti fra le famiglie popolane. (G. VILLANI Cron. lib. \nXII c. 23).",
    "original_title": "COLLE nel Val d’Arno superiore",
    "byte_offset": 3407101
  },
  {
    "context": "",
    "title": "COLLE in Val di Nievole",
    "body": "– Vedere COLLE BUGGIANESE.",
    "original_title": "COLLE in Val di Nievole",
    "byte_offset": 3407735
  },
  {
    "context": "",
    "title": "COLLE in Val Tiberina",
    "body": "Due casali portano questo \nnomignolo. Il primo è nella parrocchia di S. Giovanni \nBattista al Trebbio sul torrente Afra, nella Comunità \nGiurisdizione Diocesi e un miglio toscano a libeccio di S. \nSepolcro. Questo Colle posto dal lato sinistro del Tevere \nappellasi ora Collevecchio , e si crede che costà in umil \ntetto nascesse Raffaellino dal mille, scolaro del divino \nRaffaello da Urbino. – Vedere TREBBIO in Val Tiberina. \nL’altro Colle, oggi detto Cà del Colle, è situato \nnell’opposta riva del medesimo fiume presso la \nconfluenza del torrente Cerfone nel Sovara . Esso diede il \ntitolo ai marchesi del Monte S. Maria, e fu uno dei molti \ncastelli confermati in feudo a quei toparchi \ndell’imperatore Federigo I con diploma dato li 13 marzo \n1162 negli accampamenti davanti Milano. – Vedere  \nMONTE S. MARIA.",
    "original_title": "COLLE in Val Tiberina",
    "byte_offset": 3407795
  },
  {
    "context": "in Val di Pesa.",
    "title": "COLLE (S. ANDREA al)",
    "body": "– Vedere MONTE GUFONI.",
    "original_title": "COLLE (S. ANDREA al)",
    "byte_offset": 3408655
  },
  {
    "context": "in Val d’Orcia.",
    "title": "COLLE (S. ANGELO in)",
    "body": "– Vedere ANGELO (S.) in COLLE.",
    "original_title": "COLLE (S. ANGELO in)",
    "byte_offset": 3408723
  },
  {
    "context": "nel Val d’Arno inferiore.",
    "title": "COLLE (S. JACOPO al)",
    "body": "– Vedere COLLE BRUNACCI.",
    "original_title": "COLLE (S. JACOPO al)",
    "byte_offset": 3408802
  },
  {
    "context": "nella Montagnuola di Siena.",
    "title": "COLLE (S. LORENZO al) detto anche SANTO al COLLE",
    "body": "Casale che prese il \ntitolo dalla parrocchia di S. Lorenzo al Colle stata \nannessa, innanzi tutto al popolo di Recciano o Ricciano, \nposcia nel 1592 a quello di S. Michele di Fungaja, nel \npiviere Comunità e circa 4 miglia toscane a ostro libeccio \ndi Monte Riggioni, Giurisdizione di Sovicille, Diocesi e \nCompartimento di Siena. – Vedere FUNGAJA.",
    "original_title": "COLLE (S. LORENZO al) detto anche SANTO al",
    "byte_offset": 3408884
  },
  {
    "context": "",
    "title": "COLLE (S. MARIA A) nella Valle dell’Ombrone pistojese",
    "body": "Casale che fornisce il titolo a una chiesa \nparrocchiale, di cui forma annesso S. Jacopo a \nCapezzana, nel piviere di Bacchereto, Comunità \nGiurisdizione e appena un miglio toscano a libeccio di \nTizzana, Diocesi di Pistoja, Compartimento di Firenze. \nRisiede sulla pendice orientale del Monte Albano a \ncavaliere del castello di Tizzana. \nIn questa cura è compresa la villa di Capezzana con la \nfattoria omonima del marchese Bourbon del Monte S. \nMaria. S. Maria a Colle conta una popolazione di 266 abitanti.",
    "original_title": "COLLE (S. MARIA A) nella Valle dell’Ombrone",
    "byte_offset": 3409320
  },
  {
    "context": "",
    "title": "COLLE (S. MARIA A) nella Valle del Serchio inferiore",
    "body": "Contrada con parrocchia nel piviere di Arliano, Comunità \nGiurisdizione Diocesi e Ducato di Lucca, dalla qual città è \ndistante 3 in 4 miglia toscane a ponente. \nTrovasi alla destra del Serchio in una collina che \npropagasi dal monte di Quiesa. \nLa parrocchia di S. Maria a Colle nel 1832 contava 939 \nabitanti.",
    "original_title": "COLLE (S. MARIA A) nella Valle del Serchio inferiore",
    "byte_offset": 3409905
  },
  {
    "context": "in Val di Pescia.",
    "title": "COLLE (S. MARIA MADDALENA al)",
    "body": "– Vedere MONZONE di PESCIA.",
    "original_title": "COLLE (S. MARIA MADDALENA al)",
    "byte_offset": 3410280
  },
  {
    "context": "nel Lucchese, o S. MARTINO ai COLLI.",
    "title": "COLLE (S. MARTINO IN)",
    "body": "Casale ch’ebbe origine da un \nantico priorato dipendente dalla badia di S. Benedetto a \nPolirone sul Po’, nella Comunità Giurisdizione e circa 3 \nmiglia toscane a levante di Capannori, Diocesi e Ducato \ndi Lucca.  \nÈ situato sul confine orientale del ducato di Lucca in un \nrisalto di collina che propagasi a maestrale del poggio di \nMonte Carlo. \nLa sua origine risale al secolo XI, poiché fu nel dicembre \ndel 1089, quando due fratelli (Sigismondo e Ugo) \nfondatori della chiesa di S. Martino in Colle ne \nrinunziarono il giuspadronato all’abate del monastero di \nS. Benedetto di Polirone. A favore della quale badia il \npontefice Pasquale II, con bolla del 20 marzo 1105, \nquindi l’imperatore Arrigo V, con diploma del 21 maggio \n1111 dato da Verona, gli confermarono il mon. di S. \nMartino in Colle della Diocesi di Lucca con due chiese \ndello stesso circondario ad esso appartenenti, cioè, S. \nMaria in Turicchio, e S. Salvatore di Vivinaja. (ERRATA : \nBACCHINI Hist. Padoliron.) (BACCHINI Hist. Poliron.) \nIl priorato di S. Martino in Colle doveva possedere un \nvistoso patrimonio, avvegnachè nel catalogo delle chiese \nlucchesi del 1260 la sua rendita fu valutata di mille lire. \nA questo luogo di S. Martino in Colle riferiscono due fatti \nd’armi, uno dei quali raccontato da Gio. Lelmi \nSanminiatese, all’occasione della micidiale battaglia di \nMontecatini: quando l’oste fiorentina (a dì 26 agosto \n1315) con una parte dell’esercito comandato dal principe \nCarlo di Napoli, combattendo prese S. Martino in Colle, \nritolto nel giorno susseguente da Uguccione della \nFaggiuola alla testa dei pisani. L’altro conflitto fu \nregistrato da Giovanni Villani al libro X capitolo 164 \ndelle sue croniche: allorchè, nell’ottobre del 1330, l’oste \nfiorentina cammin facendo verso Lucca, assalì il fortilizio \ndel Ceruglio, che l’ebbe a patti, egualmente che i castelli \ndi Vivinaja, di Monte Chiari, di S. Martino in Colle  e di \nPorcari. \nLa parrocchia di S. Martino in Colle, attualmente \ncompresa nel piviere di S. Gennaro, (ERRATA : conta 337 \nabitanti) nel 1832 contava 337 abitanti.",
    "original_title": "COLLE (S. MARTINO IN)",
    "byte_offset": 3410365
  },
  {
    "context": "nel Val d’Arno inferiore. ",
    "title": "COLLE (S. MICHELE di)",
    "body": "Collina oggi detta S. Michele, già succursale di S. Maria a \nMonte, alla cui terra è contigua dal lato di levante, nella \nComunità medesima, Giurisdizione di Castel Franco di \nSotto, Diocesi di S. Miniato, già di Lucca, \nCompartimento di Firenze.",
    "original_title": "COLLE (S. MICHELE di)",
    "byte_offset": 3412550
  },
  {
    "context": "nel suburbio settentrionale di Fiesole.",
    "title": "COLLE (S. MINIATO AL)",
    "body": "Casale dove fu una chiesa soggetta alla pieve di \nS. Cresci a Macioli, ora annessa di S. Lorenzo a Basciano, \nfra la Comunità di Vaglia e quella di Fiesole, alla cui \nGiurisdizione e Diocesi appartiene, Compartimento di \nFirenze. \nGiace alla destra del torrente Mugnone sopra una collina \nche forma appendice al poggio di Pratolino.",
    "original_title": "COLLE (S. MINIATO AL)",
    "byte_offset": 3412858
  },
  {
    "context": "nel Val d’Arno pisano. ",
    "title": "COLLE (S. SALVATORE AL)",
    "body": "Nome di un popolo del distretto e piviere di Calci, \nComunità Giurisdizione Diocesi Compartimento e circa 5 \nmiglia toscane a levante grecale di Pisa. \nForse è lo stesso che il Colle Baronci sotto Montemagno, \ndi cui fanno menzione le antiche carte pisane. \nLa parrocchia di S. Salvatore al Colle conta 334 abitanti.",
    "original_title": "COLLE (S. SALVATORE AL)",
    "byte_offset": 3413260
  },
  {
    "context": "in Val di Chiana.",
    "title": "COLLE (S. SAVINO AL)",
    "body": "Antico \npriorato di Camaldolensi soppresso nel piviere di Chio. –  \nVedere CHIO (PIEVE di) e CASTIGLION \nFIORENTINO.",
    "original_title": "COLLE (S. SAVINO AL)",
    "byte_offset": 3413634
  },
  {
    "context": "in Val di Fine.",
    "title": "COLLE (S. STEFANO del)",
    "body": "Casale perduto \nnei Monti Livornesi. Da esso ebbe titolo una chiesa nel \npiviere, Comunità e Giurisdizione di Rosignano, Diocesi \ndi Livorno Compartimento di Pisa.",
    "original_title": "COLLE (S. STEFANO del)",
    "byte_offset": 3413797
  },
  {
    "context": "",
    "title": "COLLE (SANTO AL)",
    "body": "– Vedere COLLE (S. LORENZO al).",
    "original_title": "COLLE (SANTO AL)",
    "byte_offset": 3414006
  },
  {
    "context": "fra il Monte Pisano e il lago di Sesto nel Lucchese.",
    "title": "COLLE DI COMPITO",
    "body": "Popolosa borgata con parrocchia (S. \nMaria Assunta) nel piviere di S. Giovanni Battista a \nCompito, Comunità Giurisdizione e circa 6 miglia toscane \na ostro di Capannori, Diocesi e Ducato di Lucca. \nÈ posta sulla strada maestra che da Lucca guida per \nBientina nel Val d’Arno inferiore. In questo luogo vi fu \nun eremo (S. Giovanni di Colle) presso la chiesa di S. \nMaria a Ripa nella Comunità di Compito. L’una e l’altra \nsi dicono fondati, sino dal secolo IX, da un Vivaldo abate \ndella badia di S. salvatore di Sesto. (ANNAL. \nCAMALD.) \nLa parrocchia di S. Maria Assunta al Colle di Compito ha \n1168 abitanti.",
    "original_title": "COLLE DI COMPITO",
    "byte_offset": 3414064
  },
  {
    "context": "in Val di Pescia. ",
    "title": "COLLE, o COLLI DELLE DONNE",
    "body": "Contrada in mezzo alle colline attraversate dalla strada R. \npesciati alla destra della Pescia di Collodi. \nDubito che il nome di Colle, o Colli delle donne, \nderivasse da un antico monastero di donne dell’ordine cistercense, fondato sino dal 1146 nei Colli fra Lucca e \nPescia. Al quale monastero fu incorporato nel 1248 quello \ndi S. Croce alla foce d’Arno per bolla ottenuta nel dì 10 \nluglio 1248, dal cardinale di S. Maria in Cosmedin legato \napostolico in Toscana. Vedere ARNO (BOCCA d’). \nComunque sia, i Colli delle Donne corrisponderebbero a \nquella serie di colline che collegano i poggi di Collodi e \ndi S. Gennaro con quelli di Porcari alla base di Monte \nCarlo, dove esiste l’altro Colle di S. Martino, nel quale \nnon fu ch’io sappia mon. di donne. Da questi Colli, nel \n1359, passò con tanta paura l’esercito pisano e il conte \nLando suo condottiero, dopo aver quest’ultimo, pieno \nd’orgoglio, sfidato dai suoi accampamenti presso Monte \nChiari il capitano dei fiorentini.",
    "original_title": "COLLE, o COLLI DELLE DONNE",
    "byte_offset": 3414762
  },
  {
    "context": "in Val d’Elsa.",
    "title": "COLLE di MONTE",
    "body": "Casale distrutto, dove \nfu una parrocchia col titolo di S. Bartolomeo ad Montem, \ndetto poi ai Monti, annesso poi alla prepositura di S. \nLorenzo a Montauto, nella Comunità Giurisdizione e circa \n3 miglia toscane a ostro-libeccio di S. Gimignano. \nDiocesi di Colle già di Volterra, Compartimento di Siena. \nEra uno dei luoghi lungo il torrente Fosci posseduto dal \ngran conte Ugo, che donò beni posti in Colle di Monte, in \nFosci, in Bibbiano, ec. Alla badia di Firenze fondata da \nsua madre, e poi a quella sua di Poggibonsi; alla quale \nultima, con istrumento del 10 agosto 998, assegnò quanto \negli possedeva nel Castello di Colle di  Monte, ec. ad \neccezione di ciò che aveva già offerto al monsignore di S. \nMaria di Firenze, e di quello che voleva vendere a Teuzo \nfiglio di Liutfredo, e ai nipoti del conte Guido (ARCH. \nDIPL. FIOR. Carte della spedizione di Bonifazio)  \nLa chiesa di Colle di Monte è disegnata col titolo di S. \nBartolomeo ad Montem nella bolla spedità li 3 agosto \n1220 dal pontefice Onorio III a Lamberto preposto della \npieve e del clero di S. Gimignano. \nMa ciò che più interessa la storia è il sapere, che il \ncastello di Colle di Monte si convertì nel Castrum \nCortesianum, cioè nella famosa villa di Paolo Cortesi, \ndove quell’uomo illustre accoglieva i più dotti personaggi \ndella sua età, mentre egli scriveva e con bei caratteri \nfaceva stampare in Castro Cortesiano  l’opera De \nCardinalatu , mentre (anno 1510) presedeva a quella \ntipografia il calcografo Simone Nardi, denominato il \nRosso  di Siena.",
    "original_title": "COLLE di MONTE",
    "byte_offset": 3415828
  },
  {
    "context": "nella Valle del Bisenzio.",
    "title": "COLLE di LUPO",
    "body": "– Vedere CODILUPO. \nUn altro Casale omonimo esiste nella Valle dell’Albegna, \nnella Comunità e circa 3 miglia toscane a levante di \nMagliano, Giurisdizione di Montiano, Diocesi di Sovana, \nCompartimento di Grosseto.",
    "original_title": "COLLE di LUPO",
    "byte_offset": 3417423
  },
  {
    "context": "nel Val d’Arno inferiore.",
    "title": "COLLE di PIETRA, o alla PIETRA, ora COLLE ALBERTI",
    "body": "Castellare che diede \nil titolo a un comunello nella parrocchia di S. Maria a \nConflenti, comunemente appellata di S. Maria alla bassa , \nnel piviere Comunità Giurisdizione e circa miglia toscane \n2 e 1/2 a ostro di Cerreto Guidi, Diocesi di Sanminiato, \ngià di Lucca, Compartimento di Firenze. \n\nFu uno dei castelletti del conte Guidi, alienato alla \nRepubblica fiorentina contemporaneamente a Cerreto \nGuidi. – Vedere CERRETO GUIDI, e BASSA (S. \nMARIA alla)",
    "original_title": "COLLE di PIETRA , o alla PIETRA, ora COLLE",
    "byte_offset": 3417691
  },
  {
    "context": "nella Valle del Serchio.",
    "title": "COLLE di POZZO o COL di POZZO",
    "body": "Castellare dove fu una chiesa parrocchiale (S. \nAndrea) annessa alla cura di Matraja nel piviere di S. \nPancrazio, Comunità Giurisdizione e circa 5 miglia \ntoscane a settentrione di Capannori, Diocesi e Ducato di \nLucca. \nEra un castelletto posto verso la cima del monte delle \nPizzorne posseduto dalla cospicua prosapia degli \nAvvocati di Lucca, a cui appartenevano varj individui \nnemici di Castruccio, per ordine del quale essi, nel 1317, \nfurono assaliti in questa loro torre, che fu in tale \noccasione sino ai fondamenti diroccata.",
    "original_title": "COLLE di POZZO o COL di POZZO",
    "byte_offset": 3418240
  },
  {
    "context": "",
    "title": "COLLE DI S. REGOLO",
    "body": "– Vedere FRASSINE (MADONNA del) in Val di Cornia.",
    "original_title": "COLLE DI S. REGOLO",
    "byte_offset": 3418839
  },
  {
    "context": "",
    "title": "COLLE ALBERTI in Val d’Arno inferiore",
    "body": "– Vedere COLLE di PIETRA.",
    "original_title": "COLLE ALBERTI in Val d’Arno inferiore",
    "byte_offset": 3418917
  },
  {
    "context": "",
    "title": "COLLE ALBERTI in Val d'Ombrone pistojese",
    "body": "Villa che \nfu de'conti Bardi fra il Montale e la cura di S. Pietro a \nFognano.",
    "original_title": "COLLE ALBERTI in Val d'Ombrone pistojese",
    "byte_offset": 3418993
  },
  {
    "context": "",
    "title": "COLLE ALBERTI in Val di Tora",
    "body": "Villa già castelletto \ncon parrocchia (S. Lorenzo) succursale della pieve di \nTripalle, dalla quale è distante 3 miglia toscane a ostro, \nstata annessa fino dal 1635 alla cura di Tremoleto nella \nComunità e appena 1/2 miglio toscano a levante di \nLorenzana, Giurisdizione di Lari, Diocesi di Sanminiato, \ngià di Lucca, Compartimento di Pisa. \nRisiede in una collinetta sul torrente Borra  fra i Monti \nlivornesi e le Colline pisane di S. Ermete e Casciana. \nA piè della collina di Colle Alberti dal lato di levante si \ntrovano le rovine di un'antica chiesa, che appellavasi S. \nLucia di Gerle, e che dipendeva dallo stesso piviere di \nTripalle.",
    "original_title": "COLLE ALBERTI in Val di Tora",
    "byte_offset": 3419119
  },
  {
    "context": "",
    "title": "COLLE ALTO",
    "body": "– Vedere COLLALTO.",
    "original_title": "COLLE ALTO",
    "byte_offset": 3419804
  },
  {
    "context": "nel monte pisano.",
    "title": "COLLE BARONCI",
    "body": "– Vedere COLLE (S. SALVADORE al).",
    "original_title": "COLLE BARONCI",
    "byte_offset": 3419842
  },
  {
    "context": "in Val di Sieve.",
    "title": "COLLE BARUCCI",
    "body": "Casale e parrocchia \n(S. Maria) con l’annesso di S. Jacopo a Vi llanuova nel \npiviere di S. Giovanni a Petrojo, Comunità Giurisdizione \ne circa miglia toscane 2 e 1/2 a scirocco di Barberino di \nMugello, Diocesi e Compartimento di Firenze. \nTrovasi sopra una collina fra la strada R. bolognese e il \ntorrente Sorcella, alla pendice meridionale del poggio delle Maschere, e poco lungi dal castelletto di Villanuova. \nEbbe nome da una famiglia di nobili consorte dei Cattani \nda Barberino di Mugello che ne ereditarono il padronato. \nTrovasi in questa parrocchia Ia magnifica Villa Gerini, \ndetta delle Maschere. \nS. Maria a Colle Barucci conta 347 abitanti.",
    "original_title": "COLLE BARUCCI",
    "byte_offset": 3419916
  },
  {
    "context": "nella Valle del Serchio.",
    "title": "COLLE BERTARIO (S. JACOPO a)",
    "body": "Casale e chiesa perduta nel piviere di S. Macario, \nGiurisdizione Diocesi Ducato e circa 4 miglia toscane a \nmaestro di Lucca.",
    "original_title": "COLLE BERTARIO (S. JACOPO a)",
    "byte_offset": 3420622
  },
  {
    "context": "in Garfagnana nella Valle del Serchio.",
    "title": "COLLE BERTINGO",
    "body": "Casale distrutto nel luogo detto tuttora il Colle, \nda cui prese il titolo la chiesa di S. Lucia a Colle \nBertingo, annesso a S. Giusto al Tiglio, già nel piviere di \nLoppia, sul confine della Comunità Giurisdizione e circa \n2 miglia toscane a levante di Barga. \nRisiedeva in costa sul torronte Ania, non molto lungi dal \ncastello di Coreglia, della cui vicarìa faceva parte quando \nl'imperatore Carlo IV, con diploma del 12 maggio 1355, \nconcedè in feudo la contea di Coreglia a Francesco \nCastracani degli Antelminelli di Lucca. \nForse appellò a questo stesso luogo la prima istituzione \nenfiteutica delle pievi di Corsena, Controne, ec. a favore \ndei nobili di Corvaja, fatta fino dall'anno 991, allorchè \nGherardo vescovo di Lucca accordò ai figli di Fraolmo la \nmetà dei possessi e redditi di moltissimi luoghi di Val di \nLima, e di Val di Serchio, fra i quali vi furono compresi \nquelli di Colle, di Chifenti, di Lugliano,di Montefegatese, \ndi Granajola, ec. – Vedere COREGLIA",
    "original_title": "COLLE BERTINGO",
    "byte_offset": 3420809
  },
  {
    "context": "nel Val d'Arno inferiore.",
    "title": "COLLE BRUNACCI",
    "body": "Una delle \n36 ville dell'antico distretto della città di S. Miniato \nrammentata nella cronica di Giovanni Lelmi all'anno \n1313, quando quegli abitanti si ribellarono ai \nSanminiatesi. \nÈ incerto se a questo luogo situato dalla parte dell'Evola \npresso il castello Moriolo , corrispondesse il vico e popolo \ndi S. Jacopo al Colle, che nel secolo XII era compreso nel \npiviere di Corazzano.",
    "original_title": "COLLE BRUNACCI",
    "byte_offset": 3421863
  },
  {
    "context": "già detto CASTIGLION VECCHIO.",
    "title": "COLLE BUGGIANESE, ossia COLLE di Val di Nievole",
    "body": "Castello che diede il \nnome alla parrocchia di S. Lorenzo di Castiglionvecchio \npoi al Colle, dove fu una mansione di ospitalieri \nnell'antico piviere di Massa del Cozzile, o Buggianese ora \nspettante alla pieve, Comunità Giurisdizione e circa \nmiglia toscane 1 e 1/2 a settentrione del Borgo a \nBuggiano, Diocesi di Pescia, già di Lucca Compartimento \ndi Firenze. \nFu signoria di alcuni nobili chiamati sino dal secolo XIV, \nda Maona e da Castelvecchio. Vedere BORGO a \nBUGGIANO. \nS. Lorenzo al Colle Buggianese ha 617 abitanti.",
    "original_title": "COLLE BUGGIANESE, ossia COLLE di Val di Nievole",
    "byte_offset": 3422300
  },
  {
    "context": "in Val d'Era. ",
    "title": "COLLE CARELLI, o COLCARELLI",
    "body": "Castellare, che ebbe parrocchia (S. Tommaso) filiale della \npieve di S. Gervasio, nella Comunità Giurisdizione di \nPalaja, Diocesi di Sanminiato, già di Lucca, \nCompartimento  di Pisa.  \nLa villa di Collecarelli è rammemorata in una carta \nlucchese del 980, con la quale Guido vescovo di Lucca \ndiede a enfiteusi al nobile Teudegrimo figlio del fu \nFarolfo metà del castello e distretto di S. Gervasio, con la \nmetà dei possessi appartenenti alla pieve di quel luogo, e \ndi tutte le decime e tributi che dovevano i popoli delle \ndiverse ville di quel piviere; fra le quali ville era designata \nquesta di Cole Carelli. – Vi ebbero signoria dopo il mille \ni conti della Gherardesca e i Cadolingi, per conto di uno \ndei quali fu donata la metà di Colle Carelli alla badia della \nSerena, il di cui abate, nel 1119, cedè questo per altri \npossessi alla mensa vescovile di Lucca; mentre l'altra \nmetà, nel 1144, fu promessa dal conte Ranieri del fu \nGuido ad Ottone vescovo di quella stessa città. (ARCH. \nARCIV. di Lucca) \nQuindi è che anche la terra de Colle  Carelli  trovasi nel \nnumero dei feudi confermati ai prelati lucchesi \ndall'imperatore Ottone IV con diploma del 14 dicembre \n1209, e da Carlo IV sotto il dì 15 febbrajo 1355; \ncontuttochè gli stessi imperatori assegnassero quasi \ncontemporaneamente la giurisdizione civile del medesimo \npaese alla Repubblica di Pisa. In Colcarelli risiedevano \nnel 20 gennajo 1120 il sunnominato conte Ranieri e \nAdelaia sua moglie, nel giorno in cui essi vendevano \nall'arcivescovo di Pisa il castello di Ricavo. – Vedere \nRICAVO delle COLLINE PISANE.",
    "original_title": "COLLE CARELLI, o COLCARELLI",
    "byte_offset": 3422918
  },
  {
    "context": "in Val di Magra.",
    "title": "COLLECCHIA",
    "body": "Casale e parrocchia (S. \nLucia) filiale della pieve di Soliera, nella Comunità \nGiurisdizione e 5 in 6 miglia toscane a libeccio di \nFivizzano, Diocesi di Pontremoli, già di Luni-Sarzana, \nCompartimento di Pisa. \nRisiede sopra i colli bagnati a ostro del fiume Aulella, a \nponente. dal torrente Arcinaso , poco innanzi che \nquest'ultimo tributi al primo le sue acque. \nFanno parte dello stesso popolo due villate denominate \nMonte Vallese, e Piano  delle Fabbriche. \nLa parrocchia di Collecchia conta 180 abitanti.",
    "original_title": "COLLECCHIA",
    "byte_offset": 3424577
  },
  {
    "context": "(Colliclum)",
    "title": "COLLECCHIO in Val di Pescia",
    "body": "Casale con \nantica parrocchia (S. Vito) nel piviere Comunità \nGiurisdizione Diocesi e mezzo miglio toscano a maestrale \ndi Pescia, Compartimento di Firenze. \nLa chiesa di S. Vito a Collecchio esisteva sino dal secolo \nXIII. essa è situata in costa sulla destra del fiume Pescia, e \nla sua parrocchia conta una popolazione di 345 abitanti.",
    "original_title": "COLLECCHIO (Colliclum) in Val di Pescia.",
    "byte_offset": 3425127
  },
  {
    "context": "nel Val d'Arno inferiore.",
    "title": "COLLECCHIO sul Monte Albano",
    "body": "Casale perduto sul poggio omonimo fra Monte \nVettolini e Lamporecchio. – Apparteneva ai conti Guidi, \nai quali trovasi confermato in feudo dagl'imperatori \nArrigo VI e Federigo II il poggio di Collecchio con tutte \nle sue pendici. \nA questo Collecchio riferisce Tolomeo da Lucca, all'anno \n1225, quando dice, che Guido, Tegrimo, Marcovaldo e Aghinolfo venderono ai Pistojesi per 6000 lire le ville di \nLarciano, di Cecina, di Casi, e di Collecchio Gufo . I \nnominati personaggi, anzichè appartenere, come parve \nall'annalista nominato, a diverse prosapie, fra le quali \nindica la Malpighi, e quella de’nobili di castello \nAghinolfo (Montignoso), erano invece quattro fratelli \ncarnali figli del conte Guido Guerra di Modigliana. –  \nVedere CASI di Val di Bisenzio, CECINA di \nLamporecchio, e LARCIANO.",
    "original_title": "COLLECCHIO sul Monte Albano",
    "byte_offset": 3425514
  },
  {
    "context": "",
    "title": "COLLECCHIO nella Valle di Albegna",
    "body": "Castellare che ha \ndato il nome a una tenuta, siccome esso lo ricevè da una \ntorre posta sopra un risalto orientale del monte \ndell’Uccellina, segnalata da gran tempo col vocabolo di \nBella Marsilia, nella parrocchia Giurisdizione e 4 miglia \ntoscane a libeccio di Montiano, Compartimento e 8 miglia \ntoscane a ponente di Magliano, Diocesi di Sovana, \nCompartimento di Grosseto. \nChiamasi attualmente Collecchio nuovo una tenuta e \nun'osteria lungo la strada Emilia tra l'Alberese e il padule  \ndi Talamone, circa 11 miglia toscane a scirocco di \nGrosseto. \nEra uno dei possessi della contea Aldobrandesca, \ncompreso nel contratto della divisione fatta li 11 dicembre \n1272 fra Ildebrandino di Guglielmo conte di Sovana e \nlldebrandino di Bonifazio conte di S. Fiora, al quale \nultimo conte toccò in sorte, fra gli altri luoghi, Magliano, \nCollecchio, Telamone, ec.  \nNel 1340 i conti di S. Fiora, dopo di aver alienato (anno \n1335) i terreni di Collecchio alla famiglia Marsilj di \nSiena, sottoposero l'altro dominio di quella torre e di tutti \ngli altri castelli della Contea di S. Fiora alla Signoria di \nSiena. Alla quale Repubblica si rassegnarono \nsubfeudatarj, per conto di Collecchio, i figli di Marsilio di \nScotto, mediante una convenzione da essi firmata li 25 \naprile 1349. (ARCH. DIPL. SEN. Koleffo Rosso) \nAlla vasta tenuta di Collecchio, posseduta tuttora dalla \nnobil casa Marsilj, appartiene una gran parte del monte \ndell'Uccellina e delle adiacenti colline che fiancheggiano \nla vallecola, per la quale fluiscono le acque del fosso o \nscolo del Collecchio. Questo fosso nasce presso la cima \ndell'Uccellina di dove scende nella direzione di levante \nper i poggi della Valentina fino alla via Emilia, parallelo \nalla quale s’incammina nel padule di Telamone. \nPoco lungi dal Collecchio nuovo  o quello vecchio che ha \ndue torri. Una è denominata la Torre nuova, I'altra più \ngrandiosa e semidiruta si appella da varj secoli la torre \ndella Bella Marsilia. Gli creò questo nome una tradizione \nriportata da alcuni storici senesi, i quali lasciarono scritto, \nche, nel tempo che villeggiava a Collecchio la bella \nMargherita dI Nanni Marsilj, detta la Rossa, essa venne \nrapita dai barbareschi sbarcati alla spiaggia di Cala \ndi.Forno, e quindi condotta in oriente, dove fu venduta \nschiava per il serraglio del Gran Signore Solimano, che \nfece della bella Rossa una Sultana,la quale partorì un \nsuccessore al trono di Costantinopoli. (P. UGURGIERI. \nPompe Senesi T. II) \nCerto è che Nanni Marsilj viveva e possedeva Collecchio \nnel principio del sec. XV.",
    "original_title": "COLLECCHIO nella Valle di Albegna",
    "byte_offset": 3426393
  },
  {
    "context": "in Val di.Greve. ",
    "title": "COLLE GALLE o COLLEGALLI",
    "body": "Casale con antica parrocchia (S. Stefano) nel piviere di \nCintoja, Compartimento Giurisdizione e 3 miglia toscane \na settentrione di Greve, Diocesi di Fiesole Compartimento \ndi Firenze. \né situato sul fianco occidentale dei poggi che diramansi da \nquelli di Monte Scalari e di Cintoja e che separano la \nvallecola dell’Ema da quella della Greve. \nLa parrocchia di S. Stefano a Collegalle conta 142 \nabitanti.",
    "original_title": "COLLE GALLE o COLLEGALLI",
    "byte_offset": 3429017
  },
  {
    "context": "in Val d’Evola.",
    "title": "COLLE GALLI, o COLLEGALLI",
    "body": "Casale \ngià castello che diede il titolo a due parrocchie (S. Vito, e \nS. Paolo) quindi a una piccola contea, ora vico spicciolato \ncon villa privata e fattoria de'signori Orlandini del \nBeccuto di Firenze, con unica parrocchia. (SS. Vito e \nModesto) nel piviere di Corazzano, Comunità \nGiurisdizione e circa 5 miglia toscane a maestrale di \nMontajone, Diocesi di Sanminiato,già di Lucca, \nCompartimento di Firenze. \nRisiede sul dorso delle colline che stendonsi dal monte \ndel Cornocchio e di S. Vivaldo fra la vallecola dell'Evola \ne quella del Roglio e della Cecinella. \nCollegalli ebbe i suoi nobili che portavano il titolo di \nconti sotto l'alto dominio della Repubblica di Pisa; \ncomecchè su questo castello avessero una qualche \ngiurisdizione temporale anche i Vescovi di Lucca, \nsiccome apparisce dai diplomi stati loro concessi da \nOttone V e Carlo IV, nei quali,fra i castelli delIa Val \nd’Evola, si nomina il castrum Collegarli. \nDi un castello dei conti di Collegalli parla Giovanni Lelmi \nnella sua cronaca Sanminiatese, alla fine dell'anno 1312, \nquando una banda di Pisani che aveva seguitato l'esercito \ndi Arrigo di Lussemburgo alI'assedio di Firenze, tornando \nper la Val d’Elsa alle sue case, fu fatta prigioniera dalle \npopolazioni del Sanminiatese, tra le quali fecero la \nmaggior comp arsa i signori di Collegalli. Perocchè uno di \nquei conti per nome Catello, fece dal canto suo 60 \nprigioni, e un Rossello di detto luogo altri 18 prigioni, che \nfurono affunati e condotti a Sanminiato. \nChe i conti di Collegalli fossero in generale di parte \nGuelfa lo dichiara il trattato di pace concluso nel 1317 fra \ni Pisani e i Fiorentini; per cui i Pisani (dal cui alto \ndominio dipendeva il distretto di Collegalli) per patto \nconvenuto dovettero restituire i beni e liberare dalle \ncarceri i conti di Collegalli. I quali magnati, benchè \npiccoli potentati,inviarono a Montopoli i loro sindaci a \nrappresentarli nella pace ivi conclusa, li 12 agosto 1329, \nfra i comuni ed i baroni più potenti della Toscana. \nIn tutte le guerre posteriori i conti di Collegalli si \nportarono sempre da valenti ufizjali negli eserciti della \nRepubblica fiorentina; la quale prese essi i loro averi sotto \nla sua accomandigia, precipuamente dopo che uno di quei \nconti (Lamberto) nel 1363 militò in Mugello in qualità di \ngenerale de'Fiorentini contro l'oste dei duchi di Milano; e \ndopo che, nel 1373, tre altri individui di quella marziale \nfamiglia ebbero riconquistato a Firenze varj castelletti di \nVal d’Evola nella guerra riaccesa contro i Pisani. \nPiù noto per importanti imprese fu quel Roberto de'conti \ndi Collegalli, al quale, nel 1403, mentre era al soldo della \nRepubblica fiorentina, fu dato il titolo di commissario militare con autorità amplissima ne'territorj di Pistoja, di \nPrato, di Montemurlo e di Carmignano. Fu quello stesso \nRoberto che, nel 1406, dopo aver tolto, ai Pisani il \ncastello di S. Ruffillo in Val di Cascina, ottenne dalla \nSignoria di Firenze premj, esenzioni ed onori. (AMMIR. \nIstor. Fiorentina) \nCollegalli fu uno de'castelli staccati nel 1370 dal territorio \ndi Sanminiato, e ascritti al contado di Firenze, i cui \nreggitori decretarono di stabilirvi un potestà per far \nragione ai popoli di Collegalli, di S. Stefano, di Barbialla \ne di Cojano; tribunale che fu incorporato più tardi a quello \ndi Montajone. – Vedere COJANO di Val d’Elsa. \nLa parrocchia de'SS. Vito e Modesto a Collegalli conta \n276 abitanti.",
    "original_title": "COLLE GALLE o COLLEGALLI",
    "byte_offset": 3429017
  },
  {
    "context": "in Val di Magra.",
    "title": "COLLEGNAGO",
    "body": "Casale con parrocchia \n(S. Caterina) nel piviere di S. Paolo a Vendaso, Comunità \nGiurisdizione e quasi 2 miglia toscane a levante di \nFivizzano, Diocesi di Pontremoli, già di Luni Sarzana, \nCompartimento di Pisa. \nRisiede sul monte di Pò alla sinistra del rio omonimo, il \nquale si vuota nel Rosaro  sotto il castello della Verruca \ndei Bosi. \nNei contorni di Collegnago si cavano le belle pietre \nserene (macigni), che servono ai lavori di quadro, nelle \nfabbriche di Fivizzano e altrove; cosicchè gli abitanti di \nCollegnago sono per i Fivizzanesi come i Fiesolani pei \nFiorentini. \nS. Caterina a Collegnago, ha 172 abitanti.",
    "original_title": "COLLEGNAGO",
    "byte_offset": 3433011
  },
  {
    "context": "(Colliculum) in Val d’Era. ",
    "title": "COLLEGOLI, e COLLEOLI",
    "body": "Casale già castello con parrocchia (S. Bartolomeo) antica \nfiliale della pieve di S. Gervasio, nella Comunità \nGiurisdizione e quasi 2 miglia toscane a maestrale di \nPalaja, Diocesi di Sanminiato, già di Lucca, \nCompartimento di Pisa. \nTrovasi sopra una collina tufacea presso le sorgenti del \ntorrente Ricavo, lungo la strada rotabile che al borgo della \nRotta si stacca dalla R. postale pisana per condurre a \nPalaja. \nSi fa menzione di questo casale sino dal 980, all'occasione \nche il vescovo di Lucca allivellò la metà di tutti i beni, \nredditi e tributi della pieve di S. Gervasio, e dei; popoli da \nessa dipendenti; fra i quali si nominano quelli della villa \ndi Collegoli. \nFu questo pure uno dei castelli di Val d’Era compreso nel \nnumero di quelli che l'imperatore Ottone IV, nel 1209, \nconfermò a titolo di feudo a Roberto vescovo di Lucca. \nQuindi è che, negli articoli della pace conchiusa nel 1256 \nfra i Pisani da una, e i Lucchesi coi Fiorentini dall'altra \nparte fu uno questo: di dovere i Pisani restituire al \nvescovo di Lucca la metà del castello e distretto di \nCollegoli. La stessa condizione fu rimessa in campo \nall'anno 1276 in altro trattato tra i Fiorentini e i Pisani; per \ncui questi ultimi si obbligavano a consegnare nelle mani \ndell'incaricato pontificio la metà dei castelli di Temp iano, \ndi Colleoli e di Tojano, che ancora ritenevano della chiesa \ndi Lucca. (AMMIR. Istor. Fior.) \nLa parrocchia di S. Bartolommeo a Collegoli, conta 258 \nabitanti. ",
    "original_title": "COLLEGOLI, e COLLEOLI",
    "byte_offset": 3433677
  },
  {
    "context": "nel Val d’Arno inferiore.",
    "title": "COLLE GONZI o COLLEGONZI",
    "body": "Casale già castello che diede il nome a un \nComunello, siccome dà il titolo a una parrocchia (S. \nMaria a Collegonzi) nel piviere di Greti, Comunità e 3 \nmiglia toscane a scirocco di Vinci, Giurisdizione e 3 \nmiglia toscane a levante di Cerreto Guidi, Diocesi di \nPistoja, Compartimento di Firenze. \nTanto in Collegonzi, del Val d’Arno inferiore, quanto in \nMontegonzi del Val d’Arno superiore, ebbero dominio i \nconti Guidi, i quali venderono alla Repubblica fiorentina \nin più riprese (fra il 1255 e il 1273) Collegonzi con Vinci, \nCerreto Guidi, ec. – Vedere CERRETO GUIDI e VINCI. \nS. Maria a Collegonzi conta 229 abitanti.",
    "original_title": "COLLE GONZI o COLLEGONZI",
    "byte_offset": 3435230
  },
  {
    "context": "in Val d’Evola.",
    "title": "COLLE LUNGO, o COLLELUNGO",
    "body": "Due \ncastellucci distrutti, uno dei quali era compreso nel \npivierc di Castel Falfi, della Diocesi di Volterra; l’altro \npiu noto nella storia diede il suo nome al popolo di S. \nPietro di Collelungo nel piviere di Barbinaja, \nCompartimento Giurisdizione e circa 5 miglia toscane a \nostro di Sanminiato, Diocesi medesima, già di Lucca, \nCompartimento di Firenze. \nEra quest'ultimo una delle 36 ville del territorio \nSanminiatese rammentata da Gio. Lelmi nella sua cronica, \nal mese di novembre 1314, all'occasione che gli uomini di \nCollelungo , tolsero ai fuorusciti Ghibellini la torre di S. \nMartino al Colle, spettante al Comune di Sanminiato; per \nla quale cosa l'anno susseguente l'oste Pisana e i ribelli \nSanminiatesi si posero a campo al castello di Collelungo, \ne con tanto impeto lo percossero, che i terrazzani \nottennero appena di salvare le persone. È quello stesso \nCollelungo  di Barbinaja, i di cui abitanti, dopo essersi \nribellati al Comune di Firenze, nel principio del secolo \nXV, e datisi ai Pisani, fu ricuperato, nel 1404, dal \ncapitano de'Fiorentini Roberto da Collegalli. (AMMIR. \nIstor. Fiorentina) \nMolti altri luoghi di minor conto ebbero, e alcuni di essi \nportano tuttora il nome di Collelungo. – Tale fu un \nCollelungo in Val d'Orcia presso Pienza; un Collelungo, \nora Collalto , in Val di Chiana. Tale è il Collelungo nei \ncontorni di Rosignano; il Collelungo nel litorale di \nGrosseto; altro Collelungo nella Valle dell'Albegna; e un \nCollelungo nella Comunità di Arezzo, ec.",
    "original_title": "COLLE LUNGO, o COLLELUNGO",
    "byte_offset": 3435927
  },
  {
    "context": "nel litorale di Grosseto. ",
    "title": "COLLELUNGO (TORRE DI)",
    "body": "Torre di guardacoste con presidio situata fra la bocca di \nOmbrone e la Cala di Forno sopra una scogliera che fa \nparte dello sprone settentrionale del monte dell’Uccellina.",
    "original_title": "COLLELUNGO (TORRE DI)",
    "byte_offset": 3437493
  },
  {
    "context": "in Val d’Arbia.",
    "title": "COLLE MALAMERENDA",
    "body": "Casale dove \nfu uno spedale con parrocchia (SS. Simone e Giuda), cui \nfu da lungo tempo annesso la cura di S. Lorenzo al Borgo \nvecchio d'Arbia, nella Comunità del Terzo delle Masse di \nS. Martino, Giurisdizione Diocesi Compartimento e circa \n4 miglia toscane a ostro di Siena. \nÈ posto sulla strada R. romana fra il torrente Tressa e il \nfiume Arbia, ed ebbe nome di Malamerenda, al dire di alcuni storici senesi, da una crudele carnificina ivi \naccaduta fra molti individui di due potenti famiglie di \nSiena (i Salimbeni e i Tolomei) nell'occasione di una \nmalaugurata merenda fatta in una prossima osteria. \nNel 1358 l'ospedale di Malamerenda era amministrato \nseparatamente dalla chiesa parrocchiale da un rettore \nsecolare. Nel 1374 fu ceduto ai frati domenicani di Siena. \nAnche la collazione della chiesa parrocchiale nel 1538 fu \nceduto alle monache degli angeli della stessa città, le quali \nvi mantennero un cappellano sino a che, nel 1628, furono \ndichiarate decadute da quel privilegio. – In questa chiesa \ntrovasi un quadro del Casolani. \nLa parrocchia di Colle Malamerenda conta 125 abitanti.",
    "original_title": "COLLE MALAMERENDA",
    "byte_offset": 3437723
  },
  {
    "context": "",
    "title": "COLLEMANDRINA (VILLA DI)",
    "body": "– Vedere VILLA COLLEMANDRINA.",
    "original_title": "COLLEMANDRINA (VILLA DI)",
    "byte_offset": 3438886
  },
  {
    "context": "(forse l'antico COLLE SABBATINI) nella Valle dell'Ombrone senese.",
    "title": "COLLEMASSARI",
    "body": "Castello con pieve (S. \nMarta) nella Comunità Giurisdizione e circa 3 miglia \ntoscane a ponente di Cinigiano e Campagnatico, Diocesi e \nCompartimento di Grosseto. \nQuesto piccolo castelletto, posto fra Cinigiano e \nCampagnatico, risiede sul vertice di uno dei poggi che \nstendonsi alla sinistra del fiume Ombrone, dal Sasso di \nMaremma verso la foce del torrente Melacce. \nSe io non m'inganno, ho qualche ragione da credere, che \nquesto castelletto, innanzi che vi fosse parrocchia, \nportasse il nome di Colle Sabbatini; comecchè \nquest'ultimo appartenesse al vicino distretto di \nCampagnatico. Io risalgo al secolo XIII, quando il Colle \nin discorso era posseduto dai monaci della badia di S. \nGalgano in Val di Merse. I quali monaci, nel 1278, \ncederono due terze parti di quella possessione alla \nRepubblica senese, col fine di poter conservare senza \nmolestia il restante. Fu nel 1284 che il Comune di Siena \nincaricò un tal Benevenni Ansaldini a vendere il pascolo \ndi Colle Sabbatini a Campagnatico; e che poi, nel 1295 i \ngovernatori di quella Repubblica destinarono due altri \ncittadini a determinare i confini della corte di Colle \nSabbatini, siccome fu eseguito per lodo fatto sul luogo li \n19 dicembre di quello stesso anno. (ARCH. DIPL. \nSENES.) \nFinalmente il casale di Colle Sabbatini col suo distretto, \nper la terza parte che era rimasta ai monaci Cistercensi di \nS. Galgano, fu da questi ceduto nel 1355 ad enfiteusi a un \ntal Guido nativo del castello del Cotone per il prezzo di \nfiorini 600 d'oro, durante, la sua vita e quella dei di lui \nfigli. (ARCH. DIPL. FIOR. Badia Ardenghesca) \nForse da questi affittuarj e massari cambiò l'antico nome \ndi Colle Sabbatini In quello di Colle Massari? \nCostà non apparisce che vi fosse parrocchia prima del \n1640, mancando essa nei registri della popolazione di \nquella età. \nAll'anno 1745 S. Marta a Colle Massari; contava 32 \nabitanti. (ERRATA : Nel 1333) Nel 1833 ne aveva 48.",
    "original_title": "COLLEMASSARI",
    "byte_offset": 3438950
  },
  {
    "context": "nel littorale di Val di Fine.",
    "title": "COLLE MEZZANO o COLMEZZANO",
    "body": "Collina posta fra la Castellina e Rosignano, la \nquale diede il titolo alla diruta chiesa di S. Lorenzo a Col \nMezzano nell'antico piviere di S. Giovanni a Vada, \nCompartimento Giurisdizione e due miglia circa a grecale \ndi Rosignano, Diocesi di Livorno, già di Pisa, \nCompartimento Pisano. \nA questo luogo, quando era coperto di foreste, riferisce un \nistrumcato di permuta di terreni fatta nel 910 fra il \nvescovo di Pisa e un prete Stefano. In quanto spetta alla \nchiesa di S. Lorenzo presso Rosignano, di essa si fa \nmenzione in due pergamene della primaziale di Pisa del \n13 giugno 1048 e del 15 maggio 1053. (ARCH. DIPL. \nFIOR.) \nLa chiesa di S. Lorenzo a Colmezzano fu un tempo \njuspadronato del mon. di Moxi, ossia delle due Badie, cui \nfu confermata dal pontefice Pasquale II con bolla spedita \nli 19 settembre 1106 a quell'abate.",
    "original_title": "COLLE MEZZANO o COLMEZZANO",
    "byte_offset": 3440982
  },
  {
    "context": "delle Colline Pisane in Val d’Era. ",
    "title": "COLLE MONTANINO",
    "body": "Casale con castellare antica parrocchia (S. Lorenzo  de \nMontanino) nel piviere di Acqui, Comunità Giurisdizione \ne quasi 5 miglia toscane a ostro di Lari, Diocesi di \nSanminiato, già di Lucca, Compartimento di Pisa. \nÈ situato sulla più alta vetta delle colline che separano le \nacque della Cascina influente dell'Era, da quelle del \ntorrente Borra  che scaturisce, sulla pendice occidentale di \nColle Montanino, e che perde il nome nella fiumana \ndell’Isola in Val di Tora. \nEra l'ultimo paese e la parrocchia più meridionale \ndell’antico vescovato lucchese a contatto di quelle della \nDiocesi di Volterra mediante la parrocchia di Rivalto; e \ndall'altra parte a confine della diocesi di Pisa, mediante la \npieve di S. Luce. – Vedere CHIANNI, Comunità. \nEsistono tuttora sulla sommità del poggio pochi avanzi \ndel castello presso la parrocchia di S. Lorenzo di \nMontanino, la quale ultima, al pari delle altre chiese del \nmedioevo sparse per le colline pisane, è fabbricata di \npietra lavorata. \nFu signoria dei conti Cadolingi di Fucecchio, quindi degli \nUpezzinghi di Pisa. Appartenevano ai primi quei due \nfratelli Ugo e Lotario figli del Conte Uguccione, i quali, \nnel 1098, alle donazioni fatte dal padre a favore della \nbadia di Morrona aggiungevano nuove elargità col cedere \naltre possessioni in Colle Montanino insieme col \npadronato della chiesa. Ciò fu confermato a quei monaci \nnel 1148 (22 novembre) dal pontefice Eugenio III con la \nmetà del castello e distretto di Montanino, che poco dopo \n(anno 1152) l'abate Jacopo vendè in parte a Villano \narcivescovo di Pisa. Alla fine del secolo XIV (1393) un \naltro abate di Morrona diede ad enfiteusi i beni posti nel \ndistretto di Colle Montanino a Niccolò conte di \nMontescudajo, riservandosi il giuspadronato della chiesa \ndi S. Lorenzo; affinchè quel conte della Gherardesca e i \nsuoi discendenti di fendessero i diritti e le altre sostanze \nrimaste al patrimonio della prenominata abazia. \nI terreni di Colle Montanino spettanti alla mensa \narcivescovile pisana consistevano in pascoli e in terreni \nboschivi; lo che rilevasi da due contratti di affitto fatti nei \n15 ottobre e 25 novembre 1469 per interessi di Filippo \nde'Medici arcivescovo di Pisa. \nLa parrocchia di S. Lorenzo del Colle Montanino conta \n294 abitanti.  ",
    "original_title": "COLLE MONTANINO",
    "byte_offset": 3441887
  },
  {
    "context": "in Val d’Era.",
    "title": "COLLE MUSCOLI",
    "body": "Castellare da cui prese \nil titolo la diruta chiesa di S. Ilario presso la pieve di \nCelleli, nella Comunità Giurisdizione e circa 3 miglia \ntoscane, a ponente maestrale di San Gimignano, Diocesi \ndi Volterra, Compartimento di Siena. \nÈ posto sul dorso del monte di Cornocchio prossimo aI \nbivio delle due strade che da San Gimignano sboccano \nnella R. Volterrana, una diretta a Gambassi, I'altra a \nCamporbiano. \nEbbero signoria in Colle Muscoli i conti Cadolingi e i \nvescovi di Volterra. Uno di questi ultimi, nel 1060 \nrivendicò la metà de'diritti che contrastavagli sopra Colle \nMuscoli e su qualche altro paese del piviere di Celloli il \nconte Guglielmo figlio del conte Lotario di Cadolo. \nAvvenne poi che uno de'nipoti dello stesso conte \nGuglielmo (Ugo del fu conte Uguccione) prima della sua \nmorte (anno 1115) rinunziò a favore della mensa \nvescovile di Volterra ad ogni diritto su Colle Muscoli e \nsopra altri casali del distretto di San Gimignano. \nInfatti Colle Muscoli trovasi registrato fra i castelli della \nchiesa Volterrana conformati in feudo (anno 1186) da \nArrigo Vl a lldebrando Pannocchieschi vescovo e signore \ndi quella città. (MURAT. Ant. M. Aevi. – AMMIR. Dei \nvesc. di Volterra) \nFrattanto che l'juspadronato della chiesa di S. Ilario a \nColle Muccioli apparteneva \nAi vari condomini, molti di loro con atto pubblico del 2 \nluglio 1085, vi renunziarono a favore del Sacro eremo di \nCamaldoli, dal quale passò alla badia Camaldolense di S. \nPietro a Cerreto. (ANNAL. CAMALD.) – Vedere  \nCELLOLI.",
    "original_title": "COLLE MUSCOLI",
    "byte_offset": 3444261
  },
  {
    "context": "",
    "title": "COLLEOLI",
    "body": "– Vedere COLLEGOLI.",
    "original_title": "COLLEOLI",
    "byte_offset": 3445831
  },
  {
    "context": "(Collis Pacti) in Val d’Era.",
    "title": "COLLE PATTI, o COLLEPATTI",
    "body": "Casale già castello con parrocchia (S. Niccolò) ora \noratorio nella cura di Lungotuono, Comunità \nGiurisdizione e circa miglia toscane 1 e 1/2 a ponente di \nCastel Fiorentino, Diocesi di Volterra, Compartimento di \nFirenze. \nRisiede su di una piaggia a sinistra dell'Elsa fra la pieve di \nCojano e Castel Fiorentino. \nVi ebbero podere i vescovi di Firenze, mentre 1o davano \nin enfiteusi a certi loro fedeli chiamati i nobili di \nCollepatti. Il distretto però di Collepatti per una parte fu \nassegnato al territorio di Sanminiato, e per l'altra parte \naggregato alla Comunità di Castel Fiorentino mediante \nl’atto di demarcazione di confini fatto nell'ottobre del \n1297 fra il Comune di Firenze e quello di San Miniato. – \nVedere CASTEL FIORENTINO, Comunità.",
    "original_title": "COLLE PATTI, o COLLEPATTI",
    "byte_offset": 3445868
  },
  {
    "context": "in Val di Pesa.",
    "title": "COLLE PETROSO",
    "body": "Casale con parrocchia \n(S. Michele) nel piviere di S. Maria Novella in Chianti, \nComunità Giurisdizione e circa 3 miglia toscane a \nsettentrione di Radda, Diocesi di Fiesole, Compartimento \ndi Siena. \nSino dal secolo X ebbero costà giurisdizione baronale i \nmarchesi della Toscana di origine salica, siccome di tale \nrazza era quel marchese Ugo del fu marchese Oberto, che, \nnel 998, fra le altre cose assegnò alla badia di Poggibonsi \nun terreno posto in ColIe Petroso . – Vedere CHIANTI (S. \nMARIA NOVELLA in). \nLa parrocchia di S. Michele a Colle Petroso conta 82 \nabitanti.",
    "original_title": "COLLE PETROSO",
    "byte_offset": 3446701
  },
  {
    "context": "(Collis de Casale Pintioli) in Val di Tora.",
    "title": "COLLE PINZUTO",
    "body": "Casale diruto, di cui resta il nome a un poggetto nel \npopolo di Luciana, Comunità. di Fauglia, Giurisdizione e \nDiocesi di Livorno, Compartimento di Pisa. \nDi un colle dov'era Casale Pinzioli; presso Olciano si fa \nmenzione in un contratto di permute di terreni, fatto nel \n28 agosto 909, fra Teodorigo vescovo di Pisa e Cunerado \ndel fu Conerado nobile pis ano (Murat. Ant. M. Aevi).",
    "original_title": "COLLE PINZUTO",
    "byte_offset": 3447320
  },
  {
    "context": "in Val di Greve.",
    "title": "COLLE RAMOLI",
    "body": "Villa con torre diruta \nsul poggio omonimo, la di cui parrocchia (S. Maria) fu \nannessa da lunga età alla pieve di S. Alessandro a Giogoli \nnella Comunità Giurisdizione e 3 miglia toscane a \nlibeccio del Galluzzo, Diocesi e Compartimento di \nFirenze. \nEra in origine patrimonio della mensa vescovile di \nFirenze, un vescovo della quale (Lamberto) nel 1028 \ndonò il castello di Colle Ramoli presso Firenze al \nmonastero di S. Miniato sul Monte del re, insieme con le \ncase e terreni ad esso appartenenti. (Lami. Mon. Eccl. \nFlor.)",
    "original_title": "COLLE RAMOLI",
    "byte_offset": 3447771
  },
  {
    "context": "in Val di Tora,",
    "title": "COLLE ROMBOLI o ROMOLI",
    "body": "Casale \nche diede il titolo alla chiesa parrocchiale (S. Giusto) nel \npiviere di S. Lorenzo in Piazza, attualmente annesso della \nparrocchia di Parrana, Comunità e circa miglia toscane 3 e \n1/2, a ostro di Colle Salvetti, Giurisdizione e Diocesi di \nLivorno, Compartimento di Pisa. \nRisiede alla sinistra del fiume Tora, e prendono nome da \nColle Romboli varj mulini mossi dalle acque del fiume \npredetto. In un contratto del 15 giugno.1209, fatto in \nNugola, è rammentato il Castello di Colle Romoli. \n(ARCH. DIPL. FIOR. Mon. delle Rivolte di Pisa) – \nVedere COLLALTO di Val di Tora.",
    "original_title": "COLLE ROMBOLI o ROMOLI",
    "byte_offset": 3448339
  },
  {
    "context": "nella Valle dell’Ombrone senese.",
    "title": "COLLE SABBATINI",
    "body": "– Vedere COLLE MASSARI.",
    "original_title": "COLLE SABBATINI",
    "byte_offset": 3448973
  },
  {
    "context": "(Collis Salvecti) in Val di Tora. ",
    "title": "COLLE SALVETTI",
    "body": "Villaggio capoluogo di una moderna Comunità e pieve \n(SS. Quirico e Giulitta) anticamente nel pievanato di S. \nJacopo a Vicarello, e nella Comunità di Fauglia, ora nella \nGiurisdizione e Governo di Livorno, Diocesi e \nCompartimento di Pisa. \nRisiede presso l'antica via Emilia, o R. maremmana, alla \ndestra del fiume Tora e alla sinistra di un altro piccolo \nfiumicello denominato lsola, sopra un basso e \nagevolissimo colle che costituisce l'ultima propagine \noccidentale delle Colline inferiori Pisane prossime a quelle di Nugola e delle Parrane, le quali stendonsi verso \nsettentrione dai Monti livornesi. Cosicchè Colle Salvetti \ntrovasi allo sbocco della gran pianura del Delta pisano, da \ndove si gode di uno spazioso orizzonte che dal lato di \nponente gli presenta la vista del mare, nel quale l'occhio si \nspazia fino al di là del promontorio di Luni, mentre verso \nterraferma servono di cornice alla visuale i monti dell'alpe \nApuana, I'Appennino di Lucca, di Pescia e di Pistoja \nTrovasi ncl gr. 28º 8’ 4” di longitudine e 43º 35’ 5” \nlatitudine, 10 miglia toscane a grecale levante di Livorno, \naltrettante a scirocco di Pisa, 6 in 7 miglia toscane. a \nponente maestrale di Lari; 14 miglia toscane a settentrione \ndi Rosignano. \nFu in origine un piccolo casale aperto, che sotto il titolo \ngenerico di Colle era denominato, innanzi che vi fosse \naggiunto quello di Salvetti, probabilmente dal nome del \nsuo possessore. Il più antico documento a me noto \nrelativo all'indicazione di questo luogo col distintivo che \nporta tuttora di Colle Salvetti, è un contratto di vendita di \nterre poste nei contorni di Nugola, che fu rogato li 25 \naprile 1272, nella Villa di Colle in casa di Bergo, dal \nnotaro Salvetto figlio di. Bergo de Colle Salvecti  (ARCH. \nDIPL. FIOR. S. Martino di Pisa) Donde apparisce, che a \nquel tempo questo villaggio appellavasi tanto senza, \nquanto col nome specifico di Colle Salvetti, mentre alcune \nvolte fu anche distinto come Colle Pisano . Infatti si disse \nCoscetto da Colle Pisano quell'intrepido uomo che, dopo \naver combattuto nel 1316 per la libertà della madre patria, \ncacciando di là Uguccione della Fagginola. tornò nel \ngiugno del 1322, a Pisa col proponimento di uccidere un \naltro dominatore, il conte Ranieri da Donoratico, e mutare \nlo stato di quella cit tà; quando egli per ordine del conte \nmedesimo venne dai sgherri arrestato, trascinato per la \ncittà, poscia tagliato a pezzi e gettato in Arno. (G. Villani \nlib. IX c. 152) \nSi vuole da alcuni critici che il denominato Coscetto fosse \nsignore di Colle Salvetti, sebbene pochi anni dopo la di \nlui morte questo luogo (forse per confica fatta sul ribelle) \nsi trovi compreso nel ricco patrimonio del conte \nBonifazio Novello, figlio e successore di Ranieri nella \nsignoria di Pisa. Il quale Bonifazio nel suo magnifico \ntestamento fatto nel 1338 determinò (nel caso che il \ntestatore fosse morto senza successione) che fosse \nedificato in loco nostro Collis Salvecti e nelle case dello \nstesso un monastero di Clarisse, cui destinava in dote lo \nstesso luogo di Colle Salvetti, il territorio e tutte le \npossessioni che aveva in quel distretto, oltre altre sostanze \nche egli possedeva nel podere degli Upezzinghi di \nCalcinaja nel Val d'Arno pisano. \nSe non che questo sontuoso legato pare che non avesse \neffetto, stante forse la successione che detto conte lasciò \nnella persona di Ranieri Novello di lui figlio ed erede. \nColle Salvetti fu devastato nel 1345 dalle genti di Luchino \nVisconti signore di Milano, e nel 1497, la torre, che si \ncrede fosse situata nella parte più elevata del colle ov’è la \ncasa del podere della Colombaja, fu espugnata, dall'oste \nfiorentina. \nNello statuto di Firenze del 1415 Colle Salvetti si \nannunzia soltanto come una contrada (Campi Collis \nSalvetti), compresa nella Comunità di Fauglia, nella \npotesteria di Rosignano, vicariato di Lari; dalla quale \ngiurisdizione il Colle Salvetti fu staccato nel 1680 per \ndarlo al nuovo capitanato di Livorno. \nQuanto alla storia ecclesiastica Colle Salvetti cominciò \nmolto tardi ad avere la sua chiesa parrocchiale. \nEssendochè la sua cappella de'SS. Quirico e Giulitta, che \ntrovasi registrata nel catalogo della diocesi pisana sino dal \n1372 sotto il piviere di Vicarello, nel 1551 non era ancora \nparrocchia; ne tale divenne sennonchè dopo essere caduta \nin rovina la sua parrocchia di Vicarello. Fu dopo la visita \ndiocesana del 1570, quando il vicario dell'arcivescovo di \nPisa, avendo visitato la chiesa della badia de’XII \nApostoli, (li di cui ruderi esistono circa miglia toscane 1 e \n1/2 a ponente di Colle Salvetti) e trovatala scoperchiata e \nin luodeserti, decretò, nel dì 3 agosto 1571, che si \ntraslocassero gli obblighi e il titolo di essa chiesa ad uno \ndegli altari della cappella di Colle Salvetti. Per tale \ndisposizione fu oblligato l'abate commendatario di quella \nbadia a pagare scudi 20 l'anno al rettore di Colle Salvetti, \nil quale in seguito si appropriò il titolo di abate, e poco \ndopo la sua chiesa venne eretta in pieve, nel mentre che la \ntenuta della badia di Colle Salvetti dall'abate \ncommendatario si concedeva in enfiteusi perpetua a \nDonna Eleonora di Toledo moglie del primo Granduca di \nToscana. – Vedere BADIA di NUGOLA, e \nVICARELLO. \nComunità di Colle Salvetti. – Questa nuova Comunità, \ndecretata nel 1810 occupa una superficie territoriale di \n36741 quadri; 1414 dei quali sono presi da strade \npubbliche, da alvei di fiumi, da fossi e da altri corsi \nd'acqua. Vi abita una popolazione fissa di 5510 abitanti a \nragione di 125 individui per ogni miglio quadrato di \nsuperficie imponibile. \nConfina con sei Comunità, senza contare una brevissima \ntangente con il distretto comunitativo di Santa Luce. \nLa sua mappa presenta una figura quasi conica che ha la \npunta troncata verso mezzogiorno con una larga base \nvolta a settentrione. Dal lato di ostro ha di fronte la \nComunità di Rosignano, da primo mediante il fosso \nnuovo, poi lungo il torrente Sanguigna, entrambi tributarj \ndel fiume Fine. Rimontando contro la corrente del \nSanguigna, giunge sulla vetta dei Monti livornesi \npassando a levante del villaggio del Gabbro. Giunta alle \nsorgenti del torrente Chioma  subentra la Comunità di \nLivorno, con la quale corre lungo il crine dei monti per la \nstrada che viene da Valle Benedetta sino agli abbandonati \nedifizj dei molini a vento. Da questo luogo scende nella \ndirezione di maestro nel torrente Lugione, e lungh’esso \ndirigesi nella pianura orientale di Livorno verso i Ponti di \nStagno. Di là piega nella direzione orientale e passa per le \ncolmate della Paduletta, seguitando la ripa destra del \ntorrente Lugione, col quale giunge al lido del mare che \npercorre per circa mezzo miglio sino alla bocca di \nCalambrone. A questa foce sottentra la Comunità di Pisa, \ncon la quale l'altra di Colle Salvetti fronteggia dal lato di \nmaestrale mediante il Fosso Reale, che lascia allo sbocco \nin esso della Fossa  Nuova , per andare incontro alla Fossa \nChiara  sull'alveo dell'antico Arnaccio, che percorre in \nlinea quasi parallela, e che lascia fuori alla confluenza del \nfosso del Carigi, dove trova la Comunità di Cascina. Con \nquest'ultima piegando da maestrale a settentrione confina \ntantosto mediante la Fossa Nuova, e per un più lungo \ntragitto mediante l'argine sinistro del Fosso Reale, col \nquale attraversa le colmate di Valtriana sino di faccia allo sbocco del Fosso Orcina in quello del Zannone, là dove \nquesto prende il nome di Fosso Reale. Costà il territorio \ndi Colle Salvetti, voltando la fronte a levante, incontra la \nComunità di Fauglia, con la quale fronteggia, in parte \nmediante una via vicinale, e in parte lungo il rio della \nTavola; rio che abbandona a levante di fronte alla collina \ndi Colle. Salvetti, dove cangia direzione da ostro a \nponente,e per una strada traversa sbocca nella R. \nmaremmana, ossia nella via Emilia di Scauro. Con questa \ncavalca il fiume Tora al Ponte di Tora , e s’incammina da \nsettentrione a ostro rimutando il corso del torrente Morra  \nsino a che entra in uno de'suoi influenti denominato il rio \nMezzano, e volgarmente il Rimezzano. Al di là del quale \nrio taglia la via che da Colognoli guida a S. Regolo ed \nentra nel torrente Salvalano . Nell’alveo di quest'ultimo \nconfina dal lato (ERRATA: di levante) di libeccio con la \nComunità di Orciano, con la quale la prima si dirige verso \nscirocco sino a che tocca per pochi passi la Comunità di \nSanta Luce, e ciò non molto lungi dal punto dove ritrova a \nconfine la Comunità di Rosignano. \nDue grandi strade regie e due provinciali attraversano \nquesta Comunità, oltre varie altre comunitative, e quasi \ntutte ampie e rotabili. Spettano alle due strade R. R. la \npostale da Pisa a Livorno, e l'antica Emilia di Scauro, \nrettificata, restaurata e ampliata dalla munificenza \ndell'Augusto G. D. Leopoldo II per la felicità della \nToscana attualmente regnante. – Vedere VIA AURELIA \no EMILIA di SCAURO. \nSono provinciali, la via che da Livorno per Vicarello e \nMacerata entra nella regia pisana presso Cascina, e I'altra \nche da Vicarello si dirige nella Colline pisane di Crespina \ne di Lari. \nI maggiori corpi di acqua chc attraversano il territorio di \nColle Salvetti partono dalle colline fra Lorenzano ed \nOrciano, mentre è di costà donde traggono origine due \npiccoli fiumicelli arginati, che Isola e Tura si appellano. \nQuest'ultimo accoglie per via le acque che rigurgitano \ndalle copiose vene del torrente Morra; il quale nasce nei \nmonti livornesi, e le di cui maggiori polle sono state \nincanalate e dirette per magnifici acquedotti a Livorno. \nAll'incontro il torrente Isola presso Vicarello confonde le \nsue acque con quelle del Fosso Reale, che è esso stesso, \ncome si disse, una continuazione del Zannone, Al quale \nfosso corre parallelo l'Antifosso , che insieme con l'altro \nper lungo tratto e con lentissimo mo to lambiscono dal lato \nsettentrionale il distretto di Colle Salvetti. \nIl territorio di questa Comunità è per la maggior parte una \npianura che ha pochissimo declive dalla parte occidentale. \nLe colline di Crespina e di Fauglia gli fanno corona dal \nlato australe, mentre dalla parte di libeccio gli si parano \ndavauti i Monti livornesi. \nÈ verso la cima di quest'ultimi, dove si affaccia il terreno \nstratiforme appenninico, consistente in calcarea compatta, \nin grés antico e in calcarea siliceo-argillosa. Quest'ultima \nroccia rassomiglia a una varietà di galestro friabile color \nlaterizio, talvolta verdognolo, fra mezzo al quale \nemergono grandi masse di gabbro diallagico sparso di \nfiloni pregni di ossido di ferro manganesifero, filoni che \npenetrano talvolta anco le rocce stratiformi che il gabbro \navvicinano. Ciò si manifesta in un modo evidente lungo la \nstrada che da Colognoli porta al villaggio del Gabbro , \nnome moderno derivato al paese dalla qualità del terreno \nsu cui fu edificato. – Vedere GABBRO, e CAMASANO \nde'Monti livornesi. \nÈ al contatto dei due terreni (stratiforme e massiccio) \nmezzo, miglio sopra Colognoli, dove scaturiscono le \ncopiose e limpide polle della Morra , per cui il luogo fu \nappellato Camorra , ossia Capo Morra ; ed è costà dove \nsono da ammirarsi per esattezza e magnificenza di lavoro \ni castelli grandiosi, (chiusini) le lunghe, gallerie, i \nSontuosi purgatorj, costruiti tutti di pietra arenaria \nscarpellata e levigata in guisa che ti sembra di vedere \nvinta non che emulata la grandezza dei Romani in simil \ngenere di fabbriche idrauliche. – Vedere ACQUEDOTTI \ndi LIVORNO, e COLOGNOLI. \nLa qualità del terreno testè accennato cessa appena si \nscende dai poggi verso la pianura; poichè tanto a destra, \nquanto a sinitra del fiume Tora più non s'incontra che una \nmarna argillosa color di cenere, alla quale di rado sovrasta \ndal lato delle colline di Fauglia un tufo arenario giallastro; \ned è sulle piagge che costituiscono le colline marnose fra \nle Parrane e Nugola, dove si allaccia la pietra da gesso. \nQuindi è, che tutta la pianura trovasi colmata da un'argilla \no biancana tenacissima, la quale è quasi scevra di calce, e \ncon poca di quella silice che le acque pluviali sogliono \ntrascinare nel piano, dai tufi non ancora franati delle \nsuperiori Colline pisane di Fauglia e di Lorenzana. \nPertanto l'aspetto fisico attuale di questa pianura mostrasi \ndi gran lunga diverso da quello che era nei tempi \ntrapassati. Avvegnachè molte miglia di superficie già \ncoperte da stagni e paduline veggonsi odiernamente \nvestite di praterie e di piante di cereali. Uno de'più \nconsiderabili ristagni d’acque era quello tra la bocca di \nCalambrone, la fossa Chiara , il fosso Carigi e quello \nde'Navicelli. Era una vasta laguna designata col vocabolo \ngenerico di stagno, la quale occupava una grande \nestensione di suolo fra Pisa, Livorno e la bocca di \nCalambrone; e che attraversare si doveva o per via di \nbarche, o mediante una striscia di suolo aggerato formato \nda ripetuti argini uniti insieme da sette ponti sopra quei \nbassi fondi denominati tuttora i Ponti di Stagno. – Vedere \nPONTI di STAGNO . \nFin dove si estendessero una volta tali marazzi, ce lo \nindica un contratto dei 25 aprile 1272 rogato in Colle \nSalvetti; nel quale si tratta della vendita di un pezzo di \nterreno parte agreste e parte lavorativo, situato in \nconfinibus et curie de nubile in loco dicto Cul di Stagno ; \nlo dice in R. tenuta delle Guasticce, ora dei nobili Carega \ndi Livorno, \ne quella di Mortajolo del bravo agronomo Vincenzio \nCarmignani, sorte entrambi quasi per intiero di mezzo ai \nstagni; ne fa testimonianza la popolazione degli uomini \nsubentrata a quella delle tinche, dei germani e delle lontre \nnelle nuove parrocchie di Vicarello e delle Guasticce, \nparrocchie che non compariscono, ne all'epoca di Cosimo \nI, ne sotto quella di Francesco II; in fine ne fa fede la \nstatistica della popolazione del territorio di Colle Salvetti \nsotto gli anni 1551 e 1745, che qui sotto si riporta a \nconfronto di quella superiormente maggiore del 1833 \ncalcolata sopra un'eguale superficie. \nDel resto i campi della pianura di Colle Salvetti sono tutti \nattraversati da fossi profondi, al fine d’impedire il loro \ninfrigidimento per le copiose acque che vi concorrono nei \ntempi piovosi, le quali tendono continuamente a ristagnare nell'agro pisano-livornese. \nI principali prodotti agrarj della Comunità di Colle \nSalvetti, risultano dalle praterie e dalle semente di cereali. \nQuesti ultimi danno dall'8 al 10 sopra uno di seme. – Il \nvino è debole, di poco colore e di sapore salmastro a \ncagione della rugiada salina che si ferma sul frutto della \nvite, allorchè dominano i venti di libeccio, i quali spesse \nvolte bruciano a guisa di fuoco le foglie più tenere degli \nalberi. \nLe piante leguminose producono poco in questa qualità di \nterra; e qualora si eccettuino le viti e gli olivi, che meglio \nallignano nei poggi dei Monti livornesi, che non nella \npianura scarsissimi sono costà gli altri alberi da frutto. Il \nbosco ceduo occupa una parte del monte dal lato che \nspetta a questa Comunità tanto verso Colognoli, quanto \nnelle pendici settentrionali che scendono verso Nugola. \nll bestiame da frutto costituisce una delle più importanti, \nse non la prima risorsa agronomica di cotesta contrada: ed \nè costà dove da tempo remotissimo si prese a domare, \nonde aggiogare all'aratro, il bufalo, animale assai più \nrobusto del bove, e tale quale appunto abbisognava per \nsolcare una terra forte, come quella argillosa e tenace che \nha colmato il bacino di cui poc'anzi si è tenuto parola. \nColle Salvetti infatti è il solo luogo dove si fanno i \nmercati de’bufali, che, giovenchi e selvaggi dalle \nmaremme di Piombino e di Grosseto si conducono \nregolarmente costà, dove con modo sorprendente e \nsingolare si frenano e si ammansiscono mediante un \npezzo di ferro piegato a cerchio, col quale si fora loro il \nsetto del naso, e quindi quel cerchio si chiude alle due \nestremità con chiodo ribadito. \nUna sola fiera di gran concorso in genere di bestiami si \ntiene in Colle Salvetti. Essa cade nella prima settimana di \nsettembre, e suol durare tre giorni. \nAll'epoca del regolamento Leopoldino sull'organizzazione \neconomica delle Comunità del Granducato, Colle Salvetti \nfaceva parte del Comunello di Nugola e di \nCastell'Anselmo, incorporato nel 1776 alla Comunità di \nFauglia, cancelleria di Lari. \nFu nel 1810 quando Colle Salvetti venne dichiarato \ncapoluogo di una nuova Comunità, staccando una \nporzione di territorio da quelle di Fauglia, di Pisa, di \nLivorno e di Rosignano. \nLa Comunità di Colle Salvetti mantiene un medico a \nGabbro, un medico chirurgo a Nugola, e un maestro di \nscuola nel capoluogo. \nLa cancelleria comunitativa, l'ufizio di esazione del \nRegistro e l'ingegnere di Circondario sono in Lari; il \ntribunale civile e criminale, e la conservazione delle \nIpoteche risiedono a Livorno, la Ruota in Pisa. \n \nQUADRO della popolazione della Comunità di COLLE \nSALVETTI a tre epoche diverse \n \n- nome del luogo: Castell’Anselmo, titolo della chiesa: S. \nNatività di S. Maria (Pieve), diocesi cui appartiene: \nLivorno (già Pisa), abitanti nel 1551: n° 106, abitanti nel \n1745: n° 176, abitanti  nel 1833: n° 348 \n- nome del luogo: COLLE SALVETTI, titolo della \nchiesa: SS. Quirico e Giulitta (Pieve), diocesi cui \nappartiene: Pisa, abitanti  nel 1551: n°88, abitanti nel \n1745: n° 271, abitanti  nel 1833: n° 809 \n\n- nome del luogo: Colognoli, titolo della chiesa: SS. \nPietro e Paolo (Pieve), diocesi cui appartiene: Livorno \n(già Pisa), abitanti nel 1551: n° 236, abitanti nel 1745: n° \n471, abitanti nel 1833: n° 543 \n- nome del luogo: Gabbro, titolo della chiesa: S. Michele \n(Pieve), diocesi cui appartiene: Livorno (già Pisa), \nabitanti nel 1551: n° 198, abitanti nel 1745: n° 369, \nabitanti nel 1833: n° 836 \n- nome del luogo: Guasticce, titolo della chiesa: S. Ranieri \n(Rettoria), diocesi cui appartiene: Livorno (già Pisa), \nabitanti nel 1551: n° -, abitanti nel 1745: n° -, abitanti nel \n1833: n° 595 \n- nome del luogo: Nugola, titolo della chiesa: SS. Cosimo \ne Damiano (Rettoria), diocesi cui appartiene: Livorno (già \nPisa), abitanti nel 1551: n° 69, abitanti  nel 1745: n° 527, \nabitanti nel 1833: n° 777 \n- nome del luogo: Parrana, titolo della chiesa: SS. Martino \ne Giusto (Pieve), diocesi cui appartiene: Livorno (già \nPisa), abitanti nel 1551: n° 111, abitanti nel 1745: n° 409, \nabitanti nel 1833: n° 601 \n- nome del luogo: Vicarello, titolo della chiesa: S. Jacopo \n(Rettoria), diocesi cui appartiene: Pisa, abitanti nel 1551: \nn° -, abitanti nel 1745: n° -, abitanti nel 1833: n° 760 \n- totale abitanti  nel 1551: n° 808 \n- totale abitanti  nel 1745: n° 2223 \n \nFrazione di popolazioni provenienti da altre Comunità  \n \n- nome del luogo: Livorno, titolo della chiesa: S. Lucia \n(succursale di S. Matteo), comunità dalla quale proviene: \nLivorno, abitanti nel 1833: n° 195 \n- nome del luogo: Valle Benedetta, titolo della chiesa: S. \nGiovanni Gualberto, comunità dalla quale proviene: \nLivorno, abitanti nel 1833: n° 46 \n- totale abitanti  nel 1833: n° 241 \n \n- TOTALE abitanti  nel 1833: n° 5510",
    "original_title": "COLLE SALVETTI",
    "byte_offset": 3449056
  },
  {
    "context": "in Val di Chiana.",
    "title": "COLLESECCO",
    "body": "Casale ch'ebbe chiesa \nparrocchia, ora annessa a S. Pietro a Mammi, nella \nComunità Giurisdizione e circa 2 miglia toscane a grecale \ndi Castiglion.Fiorentino, Diocesi e Compartimento di \nArezzo. – Vedere MAMMI.",
    "original_title": "COLLESECCO",
    "byte_offset": 3468371
  },
  {
    "context": "(Collis Sinus?) in Val di Magra.",
    "title": "COLLESINO",
    "body": "Castello \ncon parrocchia (S. Giacomo) il cui popolo abbraccia tre \nborghetti, cioè, il Castello, la Chiesa e Trefontana, nella \nComunità Giurisdizione e miglia toscane 5 a levante di \nBagnone, Diocesi di Pontremoli, già di Luni-Sarzana, \nCompartimento di Pisa. \nÈ situato in monte fra l'ex-feudo di Treschietto e quello di \nVarano poco al di sotto della giogana dell'Alpe di Monte \nOrsajo presso le sorgenti del torrente Acquetta, che hanno \ndato origine alla villa di Trefontana. – Vedere \nBAGNONE, Comunità. \nLa parrocchia di S. Giacomo a Collesino ha 200 abitanti.",
    "original_title": "COLLESINO",
    "byte_offset": 3468621
  },
  {
    "context": "in Val d’Elsa.",
    "title": "COLLEVECCHIO",
    "body": "– Vedere COLLE di Val d’Elsa.  ",
    "original_title": "COLLEVECCHIO",
    "byte_offset": 3469244
  },
  {
    "context": "in Val di Nievole. ",
    "title": "COLLEVITI e COLLEVITOLI",
    "body": "Castellare diruto sopra un'amena collina nel suburbio \nmeridionale di Pescia, alla destra della fiumana omonima. \nEsso ha dato il nome a un convento di frati Minori \nFrancescani, la di cui chiesa sotto l'invocazione di S. \nLodovico fu eretta nel 1494 a spese di Ser Jacopo Colucci \npesciatino.",
    "original_title": "COLLEVITI e COLLEVITOLI",
    "byte_offset": 3469323
  },
  {
    "context": "nella Garfagnana.",
    "title": "COLLI",
    "body": "– Vedere COLLE in Garfagnana.",
    "original_title": "COLLI",
    "byte_offset": 3469666
  },
  {
    "context": "in Val di Fine.",
    "title": "COLLI o COLLE di CAMAJANO",
    "body": "– Vedere CASTELVECCHIO della MISERICORDIA.",
    "original_title": "COLLI o COLLE di CAMAJANO",
    "byte_offset": 3469728
  },
  {
    "context": "nel Val d’Arno casentinese. ",
    "title": "COLLINA (BORGO ALLA)",
    "body": "– Vedere BORGO alla COLLINA.",
    "original_title": "COLLINA (BORGO ALLA)",
    "byte_offset": 3469821
  },
  {
    "context": "nel Val d'Arno fiorentino ",
    "title": "COLLINA (S. DONATO IN)",
    "body": "Borgata con parrocchia nel piviere dell’Antella, Comunità \nGiurisdizione e circa 5 miglia toscane a scirocco del \nBagno a Ripoli, Diocesi e Compartimento di Firenze. \nLa chiesa parrocchiale di S. Donato in Collina è posta sul \ncrine del poggio che porta la stessa denominazione presso \nla grandiosa villa della Torre a Cona, nell'antica strada R. \naretina, quasi sul varco fra la Valle dell'Arno fiorentino e \nla Valle dell'Arno superiore, varco che trovasi a 692 \nbraccia sopra il livello del Mediterraneo. \nTrovasi presso questa chiesa uno dei più bei punti di \nprospettiva che possa mai desiderarsi da chi viene dalla \nValle superiore dell'Arno verso quella di Firenze; poiché \ndi costà si presenta ad un tratto e apparisce la bella città \nregina dell’Arno con le sue popolose adiacenze; talché a \nquella voltata della collina fu dato per antonomasia il \nnome che porta di Apparita. – Vedere I'articolo \nAPPARITA. \nUna prominenza contigua a quella di S. Donato in Collina \nsembra che una volta si appellasse Monte acuto. Tale \nalmeno fu qualificata do un istrumento inedito del 2 \nsettembre 1147, fatto al Monte acuto presso S. Donato in \nCollina. (ARCH. DIPL. FIOR. Carte di Vallombrosa) \nLa parrocchia di S. Donato in Collina conta 528 abitanti.",
    "original_title": "COLLINA (S. DONATO IN)",
    "byte_offset": 3469909
  },
  {
    "context": "nella Valle del Bisenzio. ",
    "title": "COLLINA (S. LEONARDO IN)",
    "body": "Uno dei 45 popoli e ville dell'antico distretto di Prato, \nchiamato altrimenti S. Leonardo in Monte, nel piviere di \nFilettole, Comunità Giurisdizione e circa 3 miglia toscane \na grecale di Prato; Diocesi e Compartimento di Firenze. \nRisiede la chiesa con poche case spicciolate alla sinistra \ndel fiume Bisenzio sopra una delle colline che diramansi \ndal monte della Calvana. \nLa parrocchia di S. Leonardo in Collina ha 97 abitanti",
    "original_title": "COLLINA (S. LEONARDO IN)",
    "byte_offset": 3471228
  },
  {
    "context": "in Val di Sieve.",
    "title": "COLLINA (S. LORENZO ALLA) o A MOZZANELLO",
    "body": "Casale e parrocchia nel piviere Comunità \nGiurisdizione e due miglia toscane a maestrale di \nBarberino di Mugello, Diocesi c Compartimento di \nFirenze. \nÈ compreso fra i torrenti Lora e Magio  sopra un elevato \npoggio che diramasi dal fianco orientale del monte della \nCalvana. – Vi ebbero signoria i Cattani da Barberino, i \nquali conservano tuttora il giuspadronato di questa chiesa \nparrocchiale, la quale conta 123 abitanti.",
    "original_title": "COLLINA (S. LORENZO ALLA) o A MOZZANELLO",
    "byte_offset": 3471719
  },
  {
    "context": "nella Valle dell’Arno casentinese.",
    "title": "COLLINA (S. LORENZO in)",
    "body": "– Vedere SALA (S. LORENZO a).",
    "original_title": "COLLINA (S. LORENZO  in)",
    "byte_offset": 3472217
  },
  {
    "context": "in Val di Marina.",
    "title": "COLLINA (S. LUCIA ALLA)",
    "body": "Borgata \ncon parrocchia e villa signorile nel piviere di Carraja, \nComunità e 4 miglia toscane a settentrione-grecale di S. \nMaria a Calenzano, Giurisdizione di Campi, Diocesi e \nCompartimento di Firenze. \nRisiede sopra un colle, alle cui falde orientali scorre il \ntorrente Marinella mentre dalla parte occidentale è \nbagnato dalla fiumana Marina, presso la strada R. \nprovinciale che guida da Calenzano a Barberino di \nMugello, varcando il monte di Combiate, altrimenti \nappellato alle Croci. \nSino dal secolo XIII vi aveva costà podere e torre la \nfamiglia Aliotti, alla quale più tardi subentrò la \nmagnatizia prosapia dei duchi Salviati, attualmente dei \nprincipi Borghesi di Roma, che ereditarono col padronato \ndella chiesa la grandiosa villa e tenuta della Collina. \nS. Lucia alla Collina conta 105 abitanti.",
    "original_title": "COLLINA (S. LUCIA ALLA)",
    "byte_offset": 3472317
  },
  {
    "context": "nella Valle del Bidente in Romagna, altrimenti detta S. Martino di Collina del Montaguto.",
    "title": "COLLINA (S. MARTINO DI)",
    "body": "Casale spicciolato che prende nome dalla sua \nchiesa parrocchiale, la quale sebbene situata fuori dei \nconfini della Toscana, ha una frazione di popolazione \ndentro il Gran Ducato nella Comunità e Giurisdizione di \nGaleata, alla cui diocesi abaziale era sottoposta cotesta \ncura. – Vedere BADIA di S. MARIA in COSMEDIN, o \ndell’ISOLA.",
    "original_title": "COLLINA (S. MARTINO DI)",
    "byte_offset": 3473186
  },
  {
    "context": "Nella Valle dell'Ombrone pistojese.",
    "title": "COLLINA (SS. PIETRO e GIROLAMO ALLA)",
    "body": "Casale con parrocchia nel \npiviere di Vinacciano, Comunità di Porta Lucchese, \nGiurisdizione Diocesi e circa 3 miglia toscane a libeccio \ndi Pistoja, Compartimento di Firenze. \nSiede i n costa fra Seravalle e Pistoja, sopra una delle \ncolline che fanno corona dal lato di grecale al monte \nAlbano. \nDopo che la cappella di S. Girolamo della villa Godemini \nfu annessa a S. Pietro alla Collina, quest'ultima prese il \ndoppio titolare che porta attualmente. \nLa parrocchia de'SS. Pietro e Girolamo alla Collina conta \n373 abitanti.",
    "original_title": "COLLINA (SS. PIETRO e GIROLAMO ALLA)",
    "byte_offset": 3473647
  },
  {
    "context": "in Val di Pesa.",
    "title": "COLLINA (S. QUIRICO IN)",
    "body": "Casale e \nparrocchia con l'annesso di S. Pietro alla Ripa nel piviere \ndi S. Pancrazio in Val di Pesa, Comunità Giurisdizione e 2 miglia toscane a levante di Montespertoli, Diocesi e \nCompartimento di Firenze. \nRisiede sulla schiena di quei colli che stendonsi nella \ndirezione di scirocco a maestrale fra il fiume Pesa e il \ntorrente Virginio . \nIn questo luogo ebbero podere i duchi Salviati, ora i \nprincipi Borghesi patroni della chiesa parrocchiale di S. \nQuirico in Collina, la quale comprende una popolazione \ndi 337 abitanti.",
    "original_title": "COLLINA (S. QUIRICO IN)",
    "byte_offset": 3474257
  },
  {
    "context": "nel Val d'Arno fiorentino. ",
    "title": "COLLINE (S. LORENZO A)",
    "body": "Casale con parrocchia nel piviere dell'Impruneta, \nComunità Giurisdizione e miglia toscane 3 a scirocco del \nGalluzzo, Diocesi e Compartimento di Firenze. È situato \npresso la villa di Mezzo monte sopra una piaggia, alla cui \nbase scorre il torrente Gracina tributario dell'Ema . \nÈ una delle antiche chiese succursali della pieve \ndell'Impruneta di cui si trova fatta menzione nella bolla \ndata in Laterano li 30 novembre 1156 da Adriano IV a \nfavore di Ugone pievano di quella chiesa battesimale. \nVi ebbero padronato i Buondelmonti sino da quando, a \ncagione di cotesta potente famiglia, si suscitarono le \nprime fazioni Guelfe e Ghibelline in Firenze. Ne fa fede \nun contratto di vendita rogato nel 5 settembre dell'anno \n1213, col quale il rettore di S. Lorenzo a Colline vendè \nall'arciprete del capitolo fìorentino due pezzi di terra posti \nin luogo denominato la Collina presso la chiesa di S. \nLorenzo e il luogo dei Camaldolesi. Alla qual vendita \nprestò il consenso per se e per suo fratello quel \nBuondelmonte figlio di Tegghiajo che poco tempo dopo, \ncioè nella mattina di pasqua dell'anno 1215, alla coscia \ndel pontevecchio in Firenze fu ucciso dagli Amidei suoi \ndichiarati nemici. – Quindi nel dì 7 dello stesso mese di \nsettembre 1213, ratificarono la preaccennata vendita di \nbeni della chiesa di S. Lorenzo a Colline altri individui \ndella stessa prosapia dei Buondelmonti, fra i quali un \nLoteringo figlio d'Jacopo per se e per un suo fratello che \nera assente in Puglia. (LAMI Mon. Eccl. Flor.) \nNel popolo di S. Lorenzo a Colline trovasi una villa \nsignorile della illustre famiglia fiorentina de’Vespucci. \nLa parrocchia di S. Lorenzo a Colline conta 265 abitanti.",
    "original_title": "COLLINE (S. LORENZO A)",
    "byte_offset": 3474847
  },
  {
    "context": "",
    "title": "COLLINE (S. QUIRICO DELLE)",
    "body": "– Vedere BADIE (LE DUE) in Val di Fine.",
    "original_title": "COLLINE (S. QUIRICO DELLE)",
    "byte_offset": 3476604
  },
  {
    "context": "",
    "title": "COLLINE PISANE",
    "body": "Sotto nome di Colline Pisane è \ncompresa una vasta estensione di paese del territorio \npisano sparsa di frequenti colline, e che merita di essere \nsegnalata sotto il triplice aspetto geografico, fisico e \nstorico, come quello che forma lo scopo di quest'opera. \nSituazione geografica delle Colline Pisane. – La contrada \nspettante alle Colline Pisane ha per confine, a settentrione \nil fosso del Zannone, a levante il fiume Cecina, a ostro il \ntorrente Pescera  sino al fiume Fine, a ponente Ia via \nEmilia di Scauro , ossia la R. maremmana. \nQuesta contrada trovasi compresa fra il grado 28° 8’, e \n28° 19’ di longitudine e il grado 43° 24’, e 43° 37’ di \nlatitudine, talchè essa occupa una superficie di circa 110 \nmiglia quadrate. \n\nLe Colline Pisane confinano a levante. mediante il fiume \nCascina con le Comunità di Terricciola e di Capannoli; a \nsettentrione mediante il fosso Zannone e Reale con le \nComunità di Ponsacco, di Cascina e di Pisa; a ponente \ncon la Comunità di Colle Salvetti e di Livorno; e dal lato \ndi ostro con quelle della Castellina Marittima e di \nRosignano. \nCostituzione fisica della stessa contrada. – In quanto alla \nstruttura geognostica le Colline Pisane appartengono al \nsistema dei terreni terziarj marini formati di strati \norizzontali di marna cerulea e di tufo giallastro, raramente \ninterrotti nelle Colline superiori da rocce di sedimento \ninferiore e medio; ed è per lo più in vicinanza di simile \ncontatto, dove le rocce di sedimento più antico si veggono \nattraversate da filoni di origine posteriore, ovvero alterate \nda rocce massicce del grappo Nettuno Plutoniano. \nSono esse Colline generalmente formate di ripetuti \ndepositi di creta argillosa, volgarmente appellata \nmattajone o biancana. Nei luoghi più elevati, o che \nfurono i meno sconvolti dalle acque e dall'aratro, queste \nbiancane trovansi ricoperte da altri strati orizzontali di \ntufo calcareo-siliceo, entrambi doviziosi (e il mattajone \npiù del tufo) di testacei fossili marini generalmente \ncalcinati, talora conservanti il lustro madreporico, e in \nmaggior numero accumulati sulla faccia superiore degli \nstrati. Sono essi alcune volte disposti a banchi e per \nfamiglie, altre volte mescolati insieme, siano molluschi \nbivalvi, siano essi multivalvi, o anche univalvi di varia \nspecie: siccome di specie diverse da quelle che portano i \ntufi sono i testacei marini racchiusi nel mattajone. È nei \ntufi giallastri dove s'incontrano quelle conchiglie \nmicroscopiche e politalamiche, sulle quali si occupò con \ntanta pazienza e criterio l'abate Camaldolense Ambrogio \nSoldani, I'uomo più benemerito di questo ramo di scienza \nnaturale che possa contare l’Italia nel secolo XVIII. Le \nlumachelle di Parlascio, di Casciana, e le pietre che si \ncavano a S. Frediano presso Lari, sono un ammasso di \npolitalamiche che non superano per lo più la grossezza di \nun chicco di lente o di miglio; per cui gli fu dato il volgar \nnome di pietre lenticolari, o migliari. \nIn questa qualità di tufo prosperano assai meglio che nel \nmattajone le viti, gli olivi e gli altri alberi da frutto o da \nbosco, mentre nelle biancane, ossia marne argillose \nproducono maggior resultamento i cereali, i trifogli, la \nlupinella, la sulla (hedysarum coronarium) ed altre erbe \nsaporitissime per la pecuaria. \nCenni storici sulle Colline Pisane. – L'aggiunto di Pisane \ndato a queste Colline non è antichissimo, mentre, non \ntanto nei secoli intorno al mille, quanto anche nei tempi \nposteriori questa contrada veniva designata sotto il nome \ngenerico di Colline. Quindi è che nelle carte della chiesa \nlucchese, a partire dal secolo VIlI sino al secolo XIV la \nsoppressa pieve di S. Martino di Gello Mattaccino era \ndistinta sino dall'anno 770 col nome di S. Martino in \nColline. – E siccome questa era l'ultima pieve dell'antica \ndiocesi di Lucca posta sull'estremo confine delle Colline \nprenominate, così in altra carta dello stesso archivio, \nscritta nell'anno 781, si fa menzione di uno di quei \npopolani, come colui cha abitava in capite Colline. \nConfermano lo stesso asserto varie membrane della \nprimaziale di Pisa; fra le quali una dell'anno 765, che \nnomina il paese di Orciano situato in loco Colline. Dicasi lo stesso di una pergamena del 776 relativa a un'enfiteusi \ndi beni posti in finibus Colline presso la pieve di S. \nAngelo (ora S. Luce); così di un altro istrumento del 949, \nin cui si parla di terreni della chiesa pisana situati in loco \net finibus Colline. Anche l’antica pieve di S. Maria a Fine \nconvertita nelle due badie della Castellina, in una carta del \n1047, viene dichiarata posta in loco et finibus Colline, ubi \ndicitur a Fine. Finalmente in un istrumento del 1187 si \nrammenta la chiesa d S. Regolo de Collinis; e in una \npergamena del 24 maggio 1291 è nominato il castelle di \nSanta Luce in Collinis: mentre con l'indicazione di S. \nLuce de Colline fu designata la stessa pieve di S. Angelo \nnei cataloghi della diocesi pievana redatti nel 1277 e \n1372. – È altresì vero che a quest'ultima epoca (anno \n1372) le Colline medesime venivano distinte dal governo \namministrativo in Colline superiori e in Colline inferiori. \nSi dissero superiori le Colline più lontane e più prossime \nalle scaturigini dei fiumi Cascina, Tora e Fine; e si \nchiamarono inferiori, le Colline più umili c più vicine alla \npianura meridionale di Pisa, le quali sono situate per la \nmaggior parte nella Valle inferiore della Tora, da \nCrespina sino a Lorenzana. – Donde avviene, che il \nvicario, o giusdicente civile e criminale di Lari, nelle \nleggi e statuti fiorentini è designato così: Vicarius Laris et \nCollinarum, e più tardi vicario delle Colline superiori, e \ninferiori pisane. – Vedere LARI.",
    "original_title": "COLLINE PISANE",
    "byte_offset": 3476680
  },
  {
    "context": "di Valle Ariana sulla Pescia minore.",
    "title": "COLLODI",
    "body": "Terra, già \ncastello con villa signorile e pieve (S. Bartolommeo) nella \nComunità Giurisdizione e circa un miglio toscano a \nsettentrione-maestro di Villa Basilica, Diocesi e Ducato di \nLucca. \nIl paese è fabbricato a scaglioni sulla costa occidentale di \nun colle che propagasi dal Monte di Battifolle fra la \nPescia minore, ossia di Collodi, e la Pescia maggiore, nel \nconfine del Ducato Lucchese col Granducato. \nEra Collodi uno degli antichi castelli che facevano parte \ndella vicaria di Valle Arianna e del pievanato di S. Pietro \nin Campo, allorchè quest'ultimo era compreso nella \nRepubblica e Diocesi Lucchese. \nCollodi fu il primo paese che nel 1329 venne tolto dai \nFiorentini al nuovo signore di Lucca, Gherardino Spinola, \ndal quale fu ben tosto armata mano ripreso. – Vi tornò a \ncampo cent'anni dopo un altro esercito della Repubblica \ndi Firenze, che assediò Collodi in un crudissimo inverno \n(anno 1430), per cui Neri Capponi e Alamanno Salviati \ncommissarj di guerra, a fine di riparare i soldati dal gran \nfreddo, ordinarono che si circondassero gli alloggiamenti \ndi tavole e di stuoje, e si Seguitasse l'assedio. In forza del \nquale il castello di Collodi, benchè munito di un fedele \npresidio, si dov’è rendere a patti salvo l'avere e le \npersone. \nMa la battaglia data pochi mesi dopo dall'esercito \nmilanese comandato da Niccolò Piccinino negli \naccampamenti davanti a Lucca obbligò l'oste fiorentina ad \nabbandonare l'impresa di quella città, e a rilasciare fra i \ncastelli del contado anco questo di Collodi. \nAll'assedio del castello di Collodi tornò l'oste medesima \nnell'agosto del 1432; alla di cui conquista per opera del \nconte Francesco Sforza, nel 1437, fu aggiunta Villa \nBasilica, San Gennaro ed altri castelli di quella contrada, \nsino a che col trattato definitivo del 1442 vennero \nrestituiti alla Repubblica di Lucca; al di cui regime si \nmantennero costantemente attaccati gli abitanti di Collodi \ne del suo distretto. \nÈ il territorio di Collodi copioso di folte selve di castagni, \ndi estesi oliveti e di vigne disposte a ripiani intorno a \nsempre verdi colline. – Sul primo ingresso del paese, nella \nparte meridionale dello stesso poggio siede regina la \nmagnifica villa del marchese Garzoni, che sino dal secolo \nXV torreggia in mezzo a pittoreschi boschetti, ai quali \nsovrasta un vago tempietto della Fama con una statua \ncolossale rappresentante questa allegorica diva nell'atto di \nslanciarsi nelle regioni aeree e di dar fiato alla sua gran \ntromba, con la quale produce romoroso sibilo mediante un \ndiluvio di acqua, che si spande in aria per ricadere in rivi \nprecipitanti lungo una gradinata fra statue e grotteschi in \nvaria foggia e con giuochi varj: o che risorge in alto per \nnuovi getti e zampilli sino al sottostante giardino; in \nmezzo al quale si spingono nel tempo stesso a una vistosa \naltezza due copiose fontane che alimentano due piccoli \nlaghi. – Vedere ARIANA (VALLE), VILLA BASILICA \ne VELLANO \nLa parrocchia di S. Bartolommeo a Collodi conta 1049 \nabitanti.",
    "original_title": "COLLODI",
    "byte_offset": 3482466
  },
  {
    "context": "",
    "title": "COLOGNOLA, COLOGNOLE, COLOGNOLI, COLONIA, COLONICA, COLONIOLA",
    "body": "La maggior \nparte di questi e altri simili nomi restati a designare molti \nvillaggi, casali; e popoli della Toscana, io dubito, che \npossano ripetere la loro origine da quei poderi che sino da \ntempi longobardici solevano darsi a Colonia , anzichè da \nqualche altra più remota e più nobile derivazione, quale, \nper esempio sarebbe quella di richiamarli; a una romana \ncolonia, o almeno a predj appartenuti ai coloni di qualche \npotente famiglia di Roma. \nMoltissimi documenti del medioevo starebbero ad \navvalorare la mia Congettura; fra i quali citerò una \npergamena della badia Amiatina scritta in Siena nell’anno \n796, nella quale si parla di terre tanto Dominicali quanto a \nColonia. Lo stesso dicasi di due istrumenti fatti in Pisa \nnell’anno 804, coi quali furono dati a colonia parziaria \npoderi cum casa et Colonia , ec. Altronde troppo frequenti \nsono i nomi di Coloni, di Manenti e di Massari negli \nistrumenti anteriori al mille per non aver d'uopo di \nrammentarli. – Vedere gli Articoli che seguono.",
    "original_title": "COLOGNOLA, COLOGNOLE, COLOGNOLI,",
    "byte_offset": 3485566
  },
  {
    "context": "(Colugnola) nella Val di Magra.",
    "title": "COLOGNOLA",
    "body": "Villa \nantichissima che ebbe chiesa propria (S. Terenzio) da \nlunga età annessa alla cura della pieve di Viano, nella \nComunità Giurisdizione e circa 4 miglia toscane a grecale \ndi Fosdinovo, Diocesi di Massa Ducale, già di Luni-\nSarzana, Ducato di Modena. \nTrovasi sulla base settentrionale del monte sagro , alla \ndestra della nuova strada militare che da Fosdinovo porta \na Fivizzano e di la a Modena, fra i villaggi di Pulica e di \nCecina del Bardine. \nSi riscontrano memorie di questo luogo di Colognola , e \ndella sua chiesa di S. Terenzio, in una carta dell'archivio \narcivescovile di Lucca (ERRATA: dell'anno 852) \ndell’anno 859; e anche meglio specifica la sua ubicazione un altro istrumento della stessa provenienza scritto \nnell'anno 879, allorchè Gherardo vescovo di Lucca cedè \nin permuta alcuni terreni situati nel contado di Luni, ubi \ndicitur Pulicha prope Colugnola . I quali terreni si \ndichiarano ivi confinare, da un lato con un pezzo di terra e \nuna selva appartenente alla chiesa di S. Maria di Luni \n(cattedrale), e dall'altro lato con altre possessioni spettanti \nalla cattedrale di S. Martino di Lucca; i quali terreni si \nestendevano in Waldo, finibus Lunensis prope rivum \nPisciula, a Lognatico, a Ciserano, ec.— Vedere \nCESARANO in Val di Magra.",
    "original_title": "COLOGNOLA",
    "byte_offset": 3485566
  },
  {
    "context": "di Garfagnana nella Valle superiore del Serchio.",
    "title": "COLOGNOLA, o COLOGNORA",
    "body": "Casale che fu comunello con \nparrocchia arcipretura (S. Anastasio), sotto il cui semplice \nnome del Santo viene attualmente chiamato, nel piviere, \nComunità e circa 4 miglia toscane a settentrione di Piazza, \nGiurisdizione di Camporgiano, Diocesi di Massa Ducale \ngià di Luni-Sarzana, Ducato di Modena. \nRisiede in monte fra il Serchio di Soraggio che gli passa a \nlevante e il torrente Gragnana che gli scorre a ponente. \nProbabilmente a questo luogo di Colognola riferisce una \ncarta della chiesa lucchese dell'anno 782, riportata nel T. \nIV delle memorie per servire alla storia di quella città. \nIl distretto di Colognola è quello stesso della parrocchia di \nS. Anastasio, che confina a ostro con S. Michele, a \nponente con Gragnana mediante il torrente omonimo, a \nsettentrione con Cogna e a levante con Borsigliana e \nVerdano mediante l'alveo del Serchio. \nLa parrocchia di S. Anastasio, già detto a Colognola, nel \n1832 contava 212 abitanti.",
    "original_title": "COLOGNOLA, o COLOGNORA",
    "byte_offset": 3487998
  },
  {
    "context": "nella Valle del Serchio.",
    "title": "COLOGNOLA di S. MACARIO",
    "body": "– Vedere COLOGNOLE de’BAGNI di PISA.",
    "original_title": "COLOGNOLA di S. MACARIO",
    "byte_offset": 3489030
  },
  {
    "context": "nella Valle del Serchio.",
    "title": "COLOGNOLE DE’BAGNI DI PISA",
    "body": "Villaggio e parrocchia (SS. Ippolito e Cassiano) \ncon l'annesso di S. Giusto di Patrignone nel piviere di \nPugnano, Comunità Giurisdizione e 3 miglia toscane a \nmaestrale de’Bagni di S. Giuliano, Diocesi e \nCompartimento di Pisa. \nÈ situato sulla riva sinistra del Serchio, dove il fiume \nforma un tortuoso gomito davanti a Pugnano \ncircoscrivendo da tre lati quel territorio in mezzo al quale \nsi trova la nuova e pittoresca cascina della nobil famiglia \nRoncioni di Pisa. \nUn altro luogo di Colognola esisteva nella Valle \nmedesima dal lato destro del fiume, nel piviere di S. \nMacario, Comunità Giurisdizione Diocesi e Ducato di \nLucca; ma quel Colognola  sembra da gran tempo perduto. \n– Vedere MACARIO (S.) nella Valle del Serchio. \nS. Cassiano a Colognole conta 367 abitanti.",
    "original_title": "COLOGNOLE DE’BAGNI DI PISA",
    "byte_offset": 3489127
  },
  {
    "context": "in Val di Sieve.",
    "title": "COLOGNOLE",
    "body": "Contrada che da il nome a \ndue parrocchie (S. Ellero e S. Pietro di Colognole) con \ndue altri annessi, nel piviere di Acone, Comunità \nGiurisdizione e circa 7 miglia toscane a grecale del \nPontassieve, Diocesi e Compartimento di Firenze. \n\nÈ posta alla destra del fiume Sieve sull’estrema base \norientale del Monte Giovi, quasi di fronte alla confluenza \ndel torrente Mascia. La parrocchia di S. Pietro a \nColognole è situata più in alto, e quella di S. Ellero più \nvicino al fiume Sieve. \nFa parte eziandio della contrada e dell'antico comune di \nColognole la prioria di S. Maria a Vico Feraldi. Costà \nebbero una volta podere gli Adimari di Firenze, ai quali \nappartenne non solamente la villa detta la Torre nel \npopolo di Vico Feraldi, acquistata da lunga età dalla casa \nNeri-Ridolfi di Firenze, ma ancora la villa che porta \ntuttora il nome di Palagio, la quale dagli Adimari passò \nnei Del Caccia. quindi nei Vecchietti, ora nei Martini \nBernardi. Essa trovasi nel popolo di S. Ilario a Colognole, \ndove esiste un'altra villa dell'estinta famiglia degli Asini, \nereditata dalla casa Castellani, e finalmente acquistata dai \nCanigiani. \nIn questo stesso popolo presso il fiume Sieve havvi un \noratorio pubblico (SS. Annunziata a Centoja) con obbligo \ndi residenza al cappellano e di ufiziatura nei giorni festivi. \nEsso fu fondato è già qualche secolo, da una monaca del \nmonastero di S. Matteo di Firenze: stato ceduto sul \ndeclinare del secolo XVIII esso con i beni di quel \nmonastero all’arcispedale di S. Maria Nuova che rinunziò \nl'juspadronato ai fratelli Casini di Colognole. \nS. Ellero a Colognole conta 241 abitanti. \nS. Pietro a Colognole ha 156 abitanti.",
    "original_title": "COLOGNOLE",
    "byte_offset": 3489127
  },
  {
    "context": "dei Monti livornesi. ",
    "title": "COLOGNOLE, o COLOGNOLI",
    "body": "Villaggio con pieve (S. Pietro) nella Comunità e 6 miglia \ntoscane a ostro di Colle Salvetti, Giurisdizione e 8 miglia \na maestrale di Livorno, Diocesi medesima, già di Pisa, \nCompartimento pisano. \nRiposa sopra uno sprone orientale dei Monti livornesi nel \npunto dove si separano le acque di Val di Tora da quelle \ndi Val di Fine. Essendochè del fiume Fine è tributario il \ntorrente Salvalano che scende a levante di Colognoli, \nmentre dall'opposto lato nasce il torrente Morra  che \ninfluisce nel fiume Tora. \nSotto la Repubblica pisana questo villaggio faceva parte \ndel distretto di Porto pisano, caduto nel 1406 insieme con \nla madre patria sotto il dominio della Repubblica \nfiorentina che assegnò Colognoli alla potesteria di \nRosignano, sotto il vicariato di Lari, siccome apparisce \ndallo statuto fiorentino del 1415. Attualmente Colognoli, \ntanto pel civile quanto per il criminale, è sotto la \ngiuris dizione di Livorno, mentre per l'economico lo \nStesso villaggio con tutto il suo distretto, nel 1810, fu \nstaccato dalla Comunità di Fauglia da cui dipendeva per \ndarlo alla nuova Comunità di Colle Salvetti. \nEbbe in Colognoli e nel suo territorio sino ai temp i nostri \nun'estesa tenuta la prosapia dei duchi Lanti di Roma, \noriunda pisana. – Vedere VICO PISANO. \nNon più che mezzo miglio sopra Colognoli, al luogo \ndenominato Camorra  (Capo della Morra), fra le rocce \nstratiformi compatte,e poco, lungi da quelle serpentinose, \nscaturiscono in copia le chiari acque del torrente Morra. \nGran parte delle quali sono state allacciate e chiuse in \nmagnifiche gallerie, e di la introdotte in acquedotti che \ncavalcano le balze dei Monti livornesi e la subiacente \npianura per versare, (ERRATA: dopo 13 miglia) dopo 11 miglia di tragitto, quel gran corpo di acque potabili nel \ngrandioso cisternone presso le nuove mura di Livorno, da \ndove si diramano per tutta la città e suoi subborghi. – \nVedere ACQUEDOTTI di LIVORNO. \nL'antica chiesa di Colognoli, che serve attualmente di \ncamposanto, è alquanto distante dal villaggio. Essa fu un \ntempo juspadronato della casa Gualandi, e dipendeva, \ndalla distrutta pieve di S. Lorenzo in Piazza innanzi che la \nchiesa di Colognoli (anno 1688) fosse dichiarata essa \nstessa battesimale. \nIl distretto parrocchiale di Colognoli confina a levante con \nla parrocchia di Orciano, a ostro con la pieve del Gabbro, \na ponente con la cura di Valle Benedetta. a settentrione \ncon la pieve di Parrana. \nSono compresi in questo territorio tre gruppetti di case, \nchiamati i Loti, le Vallore e Pandojano. \nAi Loti, situati lungo un botro omonimo detto anche di \nValdipranda , vi è un pubblico oratorio sotto il titolo \nde'SS. Filippo e Francesco stato eretto nel 1730. Alle \nVallore, poste assai prossime alla cima del monte sulla \ndestra del torrente Morra , si cavano pietre arenarie di \ngrana fine quasi al pari di quelle di Fiesole, siccome può \nvedersi nei lavori di quadro che adornano i chiusini e le \ngallerie di Camorra. \nS. Pietro a Colognoli conta 543 abitanti",
    "original_title": "COLOGNOLE, o COLOGNOLI",
    "byte_offset": 3491695
  },
  {
    "context": "sulla Pescia minore.",
    "title": "COLOGNORA DI COLLODI o di Valle Ariana",
    "body": "Casale con antica parrocchia (S. Michele) \nnella Comunità Giurisdizione e 3 miglia toscane a \nsettentrione di Villa Basilica, Diocesi e Ducato di Lucca. \nRisiede in costa sulla pendice meridionale del monte di \nBattifolle presso le sorgenti della Pescia minore, o di \nCollodi e in mezzo alle selve di castagni. \nTre casali sotto lo stesso nome di S. Michele a Colognora \nesistono da gran tempo nel territorio e diocesi di Lucca, e \nsono, il già nominato, il Colognora  di Compito e il \nColognolo di Val di Rosignano. Tale circostanza pone in \ndubbio chiunque tentasse di applicare a quei casali alcune \nmembrane degli archivj di Lucca, nelle quali si rammenta \nil Coloniola di cotesta giurisdizione civile ed  \necclesiastica, già sotto il nomignolo di Colonia. – Per \nmodo che non è da assicurare, se quell'ecclesia vestra S. \nMichaelis, Arcangeli, in loco Colonia  del vescovato di \nLucca, di cui !a parola una pergamena di quell'archivio \narcivescovile sotto l'anno 804, sia la stessa chiesa di S. \nMichele di Colonia che è nominata in un diploma dei re \nUgo e Lotario del 941 a favore dei canonici di S. Martino \ndi Lucca; e se entrambe corrispondano alla chiesa di S. \nMichele fondata prima della metà del sec. VIII in loco \nColonia: chiesa consacrata dal vescovo Peredeo, siccome \nne avvisa una carta del luglio 760, scritta nello stesso vico \nColonia. \nLa qual chiesa del vico Colonia si dichiara (ivi) \nappartenere al Colognora di Valle Ariana da chi \nposteriormente scrisse a tergo della pergamena medesima: \nDos ecclesiae S. Michaelis sitae in Colonia prope Villa \nBasilica. (BERTINI Mem. per la Stor. lucch. T. IV) \nLa parrocchia di S. Michele a Colognora di Collodi nel \n1832 contava 352 abitanti.",
    "original_title": "COLOGNORA DI COLLODI o di Valle Ariana",
    "byte_offset": 3494786
  },
  {
    "context": "nel piano orientale di Lucca.",
    "title": "COLOGNORA DI COMPITO",
    "body": "Borgata con parrocchia (S. Michele) nel piviere di \nCompito, Comunità Giurisdizione e 2 miglia toscane circa \na ostro di Capannori, Diocesi e Ducato di Lucca, da cui \ntrovasi 5 miglia toscane a scirocco-levante. \nÈ situata fra la riva destra del Rogio, immissario del lago \nli Sesto e la sinistra sponda del fosso di Massa Macinaja \npoco innanzi che esso sbocchi nel Rogio preaccennato. \nLa parrocchia di S. Michele di Colognora nel piviere di \nCompito trovasi registrata nel catalogo delle chiese della \ndiocesi lucchese dell'anno 1260, nel quale si riporta \negualmente quella di S. Michele di Colognora, del \npievanato di Villa Basilica \nLa parrocchia di S. Michele a Colognora di Compito ha \n191 abitanti.",
    "original_title": "COLOGNORA DI COMPITO",
    "byte_offset": 3496570
  },
  {
    "context": "nella Valle del Serchio.",
    "title": "COLOGNORA e CASTELLO DI VAL DI ROGGI",
    "body": "Casale con castellare che ha dato il \nnome all'antica parrocchia di S. Michele di Castel di \nRoggio, più tardi appellata de'SS. Michele e Caterina a \nColognora in Val di Roggio , ossia di Colognora e di \nCastello  nel piviere di S. Maria a Diecimo , Comunità \nGiurisdizione e 3 in 4 miglia toscane a ponente del Borgo \na Mozzano, Diocesi e Ducato di Lucca. \nIl castello col casale di Colognora si trovano sulla ripa \nsinistra del torrente Padogna, il primo più prossimo, il \nsecondo più discosto dal torrente e dalla strada comunale \nche da Diecimo guida per Monte Magno nella Valle di \nCamajore, dove esisteva pure un altro Colognola \nrammentato fra i luoghi di quel piviere in una carta \nlucchese del 989. \nAl Colognora di Diecimo riferisce il diploma di Carlo IV \ndel 12 maggio 1355, col quale assegnò a Francesco \nCastracani di Lucca con titolo di contea tutta l'antica \nvicarìa di Coreglia con i casali, castelli e luoghi da quella \nvicarìa dipendenti, fra i quali erano compresi Colognora, \nVilla Roggia e Castello di Roggia. \nLa parrocchia de'SS. Michele e Caterina Colognora e \nCastello conta 255 abitanti.",
    "original_title": "COLOGNORA e CASTELLO DI VAL DI ROGGI",
    "byte_offset": 3497338
  },
  {
    "context": "nella Montagnola di Siena.",
    "title": "COLOMBA (S.)",
    "body": "Villa \ngrandiosa che ebbe nome da un'antica cappella, e che lo \ndiede egualmente alla vicina pieve di S. Pietro a S. \nColomba, nella Comunità e 6 miglia toscane a ostro di \nMonteriggioni, Giurisdizione di Sovicille, Diocesi e \nCompartimento di Siena, da cui 5 miglia toscane a \nponente \nFu in origine una casa torrita, in luogo della quale \nl'arcivescovo di Siena Alessandro Petrucci fece costruire \nquella magnifica villa che oggi si vede, e che i di lui eredi \nnel 690 venderono per fiorini 5500 al Granduca Cosimo \nIII; il quale poco dopo la donò al collegio Tolomei di \nSiena. \nQuesto bel fabbricato fu maltrattato dalle truppe \nspagnuole e tedesche nel marzo del 1554, all'occasione \ndella guerra contro Siena, mentre l'antica casa torrita era \nstata già devastata nel 1364 dalla compagnia inglese di \nGiovanni Aguto. \nLa cappella della villa di S. Colomba conta quattro tele \ndipinte da Francesco Vanni. La scala si crede eseguita sopra un disegno del celebre Baldassarre Peruzzi. \nLa chiesa plebana di S. Colomba poeta non molto lungi \ndalla villa omonima è piuttosto grande. Essa era nel \nsecolo XIV di padronato dello spedale di S. Maria della \nScala di Siena, per un'oblazione fatta sotto il dì 10 \ngennajo 1298 da un Visdomino di Beringherio di Siena. \n(ARCH. DIPL. FIOR.  Carte di S. Agostino di Siena) \nLa pieve di S. Pietro a S. Colomba conta per suffragranea \nla parrocchia di S. Michele a Fungaja con l'annesso di S. \nLorenzo al Colle. \nLa parrocchia di S. Pietro a S. Colomba ha 457 abitanti",
    "original_title": "COLOMBA (S.)",
    "byte_offset": 3498528
  },
  {
    "context": "nel Val d'Arno inferiore. ",
    "title": "COLOMBA (COLLINA DI S.)",
    "body": "Con questo nome preso da un'antica cappella si distingue \nl'ultimo sprone occidentale dei colli che stendonsi nelle \nCerbaje  di Val di Nievole fra i paduli di Fucecchio e di \nBientina e il canale della Gusciana sino al suo sbocco in \nArno. Sulla Collina di S. Colomba incrocia la strada R. \npistojese con quella cbe da Montecalvoli guida per \nBientina a Lucca. – Vedere BIENTINA, Comunità.",
    "original_title": "COLOMBA (COLLINA DI S.)",
    "byte_offset": 3500097
  },
  {
    "context": "nel Suburbio meridionale di Firenze,",
    "title": "COLOMBAJA (S. ILARIO A)",
    "body": "Comunità e Giurisdizione del Galluzzo, \nDiocesi e Compartimento di Firenze. \nCollina che dà il nome a una chiesa parrocchiale \nsuburbana di Firenze, detta anche di S. Ilario alla Fonte \nda una pubblica antichissima fontana posta sulla strada R. \nfuori della porta romana, o di S. Pier Gattolini, a piè della \ncollina di Colombaja; la quale è situata fra il poggio \nImperiale e quello di Bellosguardo. \nL'amenissima collina di Colombaja, che signoreggia \nFirenze dal lato meridionale, è per ogni lato sparsa di \nnumerose ville e vaghi casini di campagna. Risiedeva \nsopra uno de'suoi fianchi a cavaliere della città quel mon. \ndi S. Donato di Scopeto che i reggitori della Repubblica \nfiorentina fecero rasare nel 1528 per farne un punto di \ndifesa all'occasione dell’assedio di Firenze. \nEsiste tuttora sulla collina di Colombaja, sebbene da \nlungo tempo ridotto ad altro uso il mon. dei Girolamini \ndelle Campore. – Vedere CAMPORA di COLOMBAJA. \nLa parrocchia di S. Ilario a Colombaja, o alla Fonte, \ncomprende 751 abitanti.",
    "original_title": "COLOMBAJA (S. ILARIO A)",
    "byte_offset": 3500547
  },
  {
    "context": "nel Val d'Arno sopra Firenze.",
    "title": "COLOMBAJA del PONTE a RIGNANO",
    "body": "Con questo vocabolo fu designata talvolta \nla pieve di S. Leolino a Rignano, Comunità medesima, \nGiurisdizione del Pontassieve, Diocesi di Fiesole, \nCompartimento di Firenze. \nImperocchè solamente a questa pieve si potrebbe \napplicare ciò che fu registrato nell'estimo fatto fare dal \nComandante di Firenze, nel novembre del 1266, per \nvalutare i danni che recarono i Ghibellini dopo la vittoria \ndi Montaperto alle case del contado fiorentino possedute \ndai Guelfi cacciati dalla città. Ivi pertanto si legge, che nel \ncontado del Sesto di S. Piero Scheraggio fu distrutto un \npalazzo e una casa del popolo dei SS. Andrea e Cristoforo \ndel castello di Antica, piviere di Colombaja . – Vedere \nANTICA (P. ILDEFONSO. Delizie degli Eruditi T. VII) ",
    "original_title": "COLOMBAJA del PONTE a RIGNANO",
    "byte_offset": 3501650
  },
  {
    "context": "già a Monte Acutolo in Val di Pesa.",
    "title": "COLOMBANO (S.) A BIBBIONE",
    "body": "Casale con parrocchia nel piviere di \nCampoli, Comunità Giurisdizione e quasi 3 miglia \ntoscane a scirocco di San Casciano, Diocesi e \nCompartimento di Firenze. \nNei secoli XII e XIII i vescovi di Firenze non solo erano \npatroni di questa chiesa, ma tenevano giusdicenti nel \nsovrapposto castelletto di Monte Acutolo, ora detto la \nCollina, finchè questi facessero ragione ai vassalli del \nvescovo abitanti nel comune di Monte Acutolo e di S. \nColombano a Bibbone. \nPrima di quella età avevano podere in Bibbione i conti \nCadolingi e i conti Aldobrandeschi di S, Fiora. Due \nistrumenti dell'Archivio Diplomatico Fiorentino ne \ninformano, che i conti di S. Fiora possedevano nel piviere \ndi Campoli e più precisamente in Bibbione. – L'ultimo \natto, del 4 ottobre 1496 è relativo all'adesione che il conte \nGuido Sforza di S. Fiora prestò a un lodo pronunziato \ndagli arbitri lì 28 agosto di quell'anno a causa di vertenze \ninsorte fra lo stesso conte e donna Nanna di Niccolò dei \nSoderini moglie di Ugo degli Alessandri di Firenze per le \npossessioni che essi avevano in Bibbione di Val di Pesa. \n(ARCH. DIPL. FIOR. Osped. di Bonifazio) \nÈ fama che nella villa, già castellare di Bibbione, si \nritirasse Niccolò Macchiavelli, e che in sua famiglia fosse \nricaduto questo luogo, comecchè non abbia prova da \nassicurarlo. \nLa parrocchia di S. Colombano a Bibbione conta 292 \nabitanti.",
    "original_title": "COLOMBANO (S.) A BIBBIONE",
    "byte_offset": 3502469
  },
  {
    "context": "in Val di Magra.",
    "title": "COLOMBANO (S.) a POSARA",
    "body": "– Vedere POSARA.",
    "original_title": "COLOMBANO (S.) a POSARA",
    "byte_offset": 3503935
  },
  {
    "context": "nel suburbio meridionale di Lucca.",
    "title": "COLOMBANO (S.) a PULIA",
    "body": "Contrada che prende il nome da un'antica chiesa \nfondata nel 729 fuori delle mura di Lucca con ospizio pei \npellegrini presso il baluardo detto tuttora di S. \nColombano. – Vedere APULIA e PULIA di LUCCA.",
    "original_title": "COLOMBANO (S.) a PULIA",
    "byte_offset": 3504002
  },
  {
    "context": "nel piano orientale di Lucca.",
    "title": "COLOMBANO (S.) di SEGROMIGNO",
    "body": "Casale e parrocchia nel piviere di \nSegromigno, Comunità Giurisdizione e circa 3 miglia \ntoscane a settentrione di Capannori, Diocesi e Ducato di \nLucca. \nÈ situato alle falde del monte delle Pizzorne, sopra ridente \ncollina sparsa di ville signorili, fra le quali maestosa e \nricca di pitture è quella del marchese Mansi. \nS. Colombano a Segromigno ha 382 abitanti",
    "original_title": "COLOMBANO (S.) di SEGROMIGNO",
    "byte_offset": 3504272
  },
  {
    "context": "nella Valle dell'Arno sotto Firenze.",
    "title": "COLOMBANO (S.) A SETTIMO",
    "body": "Villa che ha preso il nome dalla sua chiesa \nparrocchiale e il distintivo dalla pieve a Settimo a cui \nappartiene, nella Comunità di Casellina e Torri, \nGiurisdizione e appena 2 miglia toscane a levante della \nLastra a Signa, Diocesi e Compartimento di Firenze, da \ncui è circa 6 miglia toscane a ponente. \nÈ situato fra la ripa sinistra dell'Arno e la strada R. pisana in mezzo a una fertile pianura. S. Colombano è un paese \npopolato quasi per l'intiero da operosi agricoltori, e da \nindustriosi negozianti di droghe medicinali che \nprovvedono direttamente nelle piazze marittime, e quindi \nseco trasportano nelle principali città e terre del \nGranducato e dello Stato Pontificio, o esitano essi stessi a \nFirenze. \nNei secoli posteriori al mille il fiume Arno formava costà \nun bisarno, dove Lasciava in mezzo un’isola dirimpetto a \nS. Colombano, alla Badia a Settimo e a S. Donnino. Fra le \ncarte della soppressa badia a Settimo esiste un decreto \nemanato lì 17 agosto 1329, nella precitata isola dagli \nufiziali deputati dal potestà di Firenze, col quale fu \nassegnato per un biennio 96 possidenti frontisti l'usufrutto \ndel territorio che il fiume Arno aveva lasciato in \nquell’alveo isolato.  \nLa parrocchia di S. Colombano a Settimo conta 576 \nabitanti.",
    "original_title": "COLOMBANO (S.) A SETTIMO",
    "byte_offset": 3504706
  },
  {
    "context": "nella Val di Chiana.",
    "title": "COLONARIA, poi COLONNATA",
    "body": "– Di una corte, o piuttosto tenuta con chiesa dedicata a S. \nAngelo in Colonaria, fanno menzione alcune carte della \nchiesa aretina innanzi e dopo il mille. \nFu questo un antico possesso della R. corona d'Italia, che \nl'Imperatore Carlo il Calvo con diploma del 29 settembre \nanno 875 dono al vescovo Giovanni e alla cattedrale di \nArezzo insieme con le case dominicate e coloniche, servi \ne aldioni di ambi i sessi. La stessa tenuta fu confermata al \ncapitolo di Arezzo dagli imperatori Ottone I (anno 963) \nOttone III (anno 996) e Filippo d'Antiochia vicario di \nFederigo I in Toscana (anno 1188) \nÈ tuttora incerto, se tali donazioni riferire si debbano al \nperduto casale di Colonnata del Cortonese presso castel di \nVena, dove pare che sia stato pure un monastero, cui \ndiede il nome une delle porte di Cortona che appellasi \ntuttora Porta Colonia; o sivvero, se il Colonaria che si \ncerca fu un'alterazione di vocabolo del luogo di Colonnata \nehe fu in Val di Chio nel piviere, di Rucavo, territorio di \nCastiglion Fiorentino.",
    "original_title": "COLONARIA , poi COLONNATA",
    "byte_offset": 3506058
  },
  {
    "context": "",
    "title": "COLONIA (S. MICHELE a)",
    "body": "– Vedere COLOGNORA di COLLODI.",
    "original_title": "COLONIA (S. MICHELE a)",
    "byte_offset": 3507148
  },
  {
    "context": "",
    "title": "COLONIA DI CECINA",
    "body": "– Vedere BIBBONA Comunità, e CECINA (FITTO di).",
    "original_title": "COLONIA DI CECINA",
    "byte_offset": 3507211
  },
  {
    "context": "",
    "title": "COLONIA (PORTA) di Cortona",
    "body": "– Vedere CORTONA, e COLONARIA.",
    "original_title": "COLONIA (PORTA) di Cortona",
    "byte_offset": 3507287
  },
  {
    "context": "nella Valle dell’Ombrone pistojese. ",
    "title": "COLONICA",
    "body": "Contrada che ha dato il nome a due popoli (la pieve di S. \nMaria e S. Giorgio a Colonica) nella pianura meridionale \nfra il Poggio a Cajano e la città di Prato nella cui \nComunità Giurisdizione sono entrambe comprese, \nDiocesi di Pistoja, Compartimento di Firenze. \nEra Colonica uno di quei villaggi che l'imperatore \nFederico I con diploma del 1164 restituì in feudo al conte \nAIberto degli Alberti. Io non dirò che a questa Colonica \npiuttosto che al Colonna sul torrente Vinci. applicare si \ndebba quel Colonia , di cui fa menzione una carta pistojese \ndel 9 aprile 776, nella quale si rammenta una selva \ndominicale una casa di Gualdimare de Cilonia, per \nquanto a ciò mi vi richiami il nome di Gualdimare dato a \nuna delle porte di Prato, ora detta Pistojese. (ZACCARIA \nAnecd. istor. -FIORAVANTI Notiz. Istor. di Pistoja, nei \nDocum.) – Vedere COLONNA sul VINCI. \nLa pieve di S. Maria a Colonica è matrice delle seguenti \ncure; 1. S. Giorgio a Colonica con l'oratorio di S. Pietro \nmartire al Leone e il priorato di S. Martino di Paperino; 2. \nS. Giorgio a Castelnuovo Con le cappelle di S. Carlo a \nRugiano  e di S. Antonio delle Cascine; 3. S. Pietro a \nMezzana. \nLa pieve di S. Maria a Colonica conta 387 abitanti. \nLa parrocchia di S. Giorgio a Colonica fa 570 abitanti.",
    "original_title": "COLONICA",
    "byte_offset": 3507355
  },
  {
    "context": "sul VINCI nella Valle dell'Ombrone pistojese.",
    "title": "COLONNA",
    "body": "Casale detto anche casa Colonna dove fu una \nchiesa (S. Domenico) nella parrocchia di S. Pierillo a \nVinci, altrimenti detto a Spazzavento nella Comunità di \nPorta Luccbese, Giurisdizione e Diocesi di Pistoja, da cui \nè Circa 2 miglia toscane a ponente, Compartimento di \nFirenze. – Vedere COLONICA.",
    "original_title": "COLONNA",
    "byte_offset": 3508698
  },
  {
    "context": "nella Maremma di Grosseto. ",
    "title": "COLONNA DI BURIANO",
    "body": "Castello antico con pieve moderna (SS Simone e Giuda) \nnella Comunità Giurisdizione e 8 miglia toscane a \nsettentrione-grecale di Castiglion della Pescaja, Diocesi e \nCompartimento di Grosseto, da cui e circa 12 miglia \ntoscane a ponente maestro. \nRisiede sopra la vetta di uno de'poggi che fanno corona \nalla pianura Grossetana, alla cui base orientale scorre il \ntorrente Sovata concorrente con il vicino fiume Bruna nel \nsottostante padule di Castiglione che attraversa prima di \nsboccare nel mare toscano. \nGrandi cose sono state dette e congetturate dai moderni al \npari che da'passati scrittori sopra questo castello di \nColonna, come quello che tuttora conserva qualche resto \ndi mura ciclopee con alcuni tratti di vie romane lastricate \na grosse e larghe pietre, non senza aver fornito, mediante \nqualche scavo, dei vasi fittili, delle monete romane e altri \ncimelj. \nCiò ha indotto molti a credere, che Colonna  sia stato un \npaese di considerazione sino dai tempi Etruschi, o almeno \nsino dai tempi della potenza di Roma; mentre non sarebbe \nmeno credibile che il suo nome, già di Colonnata, \nderivasse da qualche privata colonia, tanto più che \nCicerone in più di un luogo ci avvisa (Oratio pro Mione, \ne Philippic. Xll), che i contorni del lago Prelio, sul quale il \npaese di Colonna si specchia, erano occupati dai villici \ndella potente famiglia Clodia, siccome la gente Domizia \nsignoreggiava coi suoi schiavi nel territorio Cosano. \nVi fu peraltro nel secolo XVIII, e in quello che cammina, \npiù d’uno scrittore, il quale non dubitò di asserire che a \nquesto paese di Colonna intese riferire Sesto Frontino nei \nsuoi Stratagemmi (lib. I, cap. 2), dove egli segnalò nelle \ntoscane maremme un oppidum Colonia; e che lo stesso \noppido indicassero gli autori di quei martirologi, nei quali si nomina un luogo di Colonia in Toscana, in cui furono \nmartirizzati i santi Secondiano, Marcelliano, Viriano, \nFaustino e Sisto sotto la persecuzione dell'imperatore \nDecio. (BOLLANDISTI. - FIORENTINI Martyrolog. \nUsuardi. ec.) \nMa, se io non temessi di errare, azzarderei dire, che non \nfu molto felice l’interpretrazione data finora al testo di \nPolibio, là dove questo greco scrittore descrive (Histor. \nRoman. lib. II) il luogo della gran battaglia accaduta \nnell'anno 528 di Roma fra gli eserciti dei due consoli e \nquello dei Galli, mentre quest'ultimo; dal territorio \nChiusino per la via della maremma ritornavano in patria. \nPer egual modo direi, che lo stratagemma di uno di quei \nconsoli (L. Emilio Papo) rammentato da Frontino dovesse \nriportarsi a tutt'altro paese di Colonna eccettuato questo \nnostro di Castiglion della Pescaja, ossia di Buriano. \nImperocchè Polibio ne avvisò, che il primo scontro della \nvanguardia dei Galli con le romane Legioni comandate da \nC, Attilio Regolo fu nei contorni del promontorio di \nTelamone, e che il console da quei contorni non \nsolamente non retrocedè, ma di là ei avanzò in ordine di \nguerra finchè s’impadronì di una posizione favorevole per \nincominciare l'attacco. In conseguenza delle quali cose a \nme sembra, che il campo di battaglia cercare si dovrebbe \na levante del promontorio Cosano, e non 40 miglia al suo \nponente, siccome lo è il paese di Colonna della provincia \nGrossetana. – In quanto ai martirologj non fu calcolato \ndagl'interpetri dell'Usuardo, (cui si può aggiungere un \nPassionario inedito del sec. XI appartenuto alla badia \nAmiatina), nel dichiarare la patria e il luogo dove i SS. \nSecondiano, Veriano e Marcelliano colsero la palma del \nmartirio, la dicono in loco qui appellatur Colonia, e più \nsotto, parlando della sentenza data dal prefetto di Cesare, \nut capite troncarentur et corpora eorum jactarenltur in \nmare, aggiungono: qui vero (martyres) ducti sunt in \nlocum qui appellatur Colonia LXII miliaria ab urbe \nRoma, et ibidem decollati sunt sub die V idus augusti. \n(Vedere BOLLAND. sub die IX augusti) \nDonde consegue, che questo luogo di Colonia esser \ndoveva nella diocesi di Toscanella che confina con quella \ndi Sovana dal lato occidentale mediante il fiume Ramone \nsino alla sua confluenza nel fiume Fiora , e di là lungo \nquest'ultimo sino al mare; mentre entrambe le diocesi \ntoccavano l'antico territorio Chiusino dal lato \nsettentrionale. Non ne lascia poi dubbio il sapere, che \ndopo gettati in mare i corpi di quei santi martiri, essi \napprodarono alla spiaggia di Civitavecchia, e di là \nvennero trasportati in Corneto e in Toscanella, dove sono \ncostantemente e da gran tempo con solenne festività \nvenerati. \nChe sebbene più non esista l'oppidum Colonia nella \nmaremma di Toscanella, potrebbe per analogia \nsomministrare un qual indizio il sapere, che nel contado e \ndiocesi Toscanense è esistita con poca alterazione di \nvocabolo una pieve di S. Martino detto in Colonnata. \nCirca l'ubicazione di questo luogo io mi chiamo debitore \nalla gentilezza del dotto principe di Musignano, il quale, \nsino dal luglio del 1830, m’inviò la risposta data \ndall'erudito sig. Vincenzo Campanari ad Alcuni miei \nquesiti intorno a tali ricerche, \nGià all'articolo Abazia del Monte Amiata (Vol. I. pag. 17) \nfu rammentato un vico di Colonnata  nei confini di \nToscanella, cui riferiscono varie pergamene appartenute a \nquella badia. Ora qui aggiungerò, che la più antica fra \nquelle carte relative al vico indicato consiste in un \ncontratto dell'anno 775, col quale un tal Rausciolo de \ncivitate Tuscania abitante nel Vico Colomnata vendè \nall'abate del monastero Amiatino 14 ordini di una vigna \nposta in fundo casale Colomnata per il prezzo di tre soldi \nd'oro acto in Foro ante ecclesia S. Andreae. Seguono sei \ntestimoni, quattro dei quali del vico di Colonnata, oltre il \nnotaro dello stesso vico. \nAltri sei istrumenti spettano pure al vico o casale \nmedesimo, che si disse di S. Martino in Colonnata dal \ntitolo della sua pieve. Il primo di essi è del marzo 807; il \nsecondo del luglio 808; il terzo del maggio 809; il quarto \ndel mese di ottobre 812 il quinto del novembre 856; e il \nsesto del settembre 865; tutte scritture originali \ndall'abbadia del Montamiata trasportate nell’Arch. Dipl. \nFior., dove pure esistono altri contratti rogati nel Vico \nForo davanti la chiesa di S. Andrea. \nAlle notizie suddette giova aggiungere la bolla da Leone \nIV diretta nell'anno 847 a Virobono vescovo di \nToscanella, con la quale quel pontefice confermò al \nvescovo Toscanense, fra le altre chiese, plebem S. \nAndreae in Foro, et plebem S. Martini! In Columnata et \nplebem S. Erasmi secus, litus mari, prope Montemaltum \ncum domibus et curtibus, etc. \nE poichè, ne avvisò il ch. signor Campanari, che in quella \nbolla sogliono nominarsi di seguito i luoghi vicini fra \nloro, mantenendo l'ordine della loro posizione geografica, \nne dobbiamo per conseguenza argomentare, che le pievi \ndi S. Martino in Colonnata  e di S. Andrea in Foro  essere \ndovevano a non molta distanza dalla chiesa di S. Erasmo, \nla quale era situata lungo il lido del mare presso il castello \ndi Montalto. \nChe se io ardisco proporre, come una congettura non \nimprobabile, che il vico di Colonnata della diocesi di \nToscanella possa corrispondere all'oppidum Colonia di \nFrontino, e questo e quello al luogo del martirio de'SS. \nSecondiano, Marcelliano e Veriano, sarebbe egualmente \nlecito di sospettare, che al luogo dove fu l’antico Foro \nAurelio presso Montalto, nella via Consolare di questo \nnome, restasse il solo generico di Foro , da cui potè \nprendere il distintivo la chiesa battesimale di S. Andrea in \nForo . \nChe i nomi di Colonia, Colognora, Colonna e Colonnata \nsi confondessero, e che nel medio-evo si scambiassero gli \nuni per gli altri, lo dichiarano le scritture di quell'età. \nPoichè oltre quanto fu avvertito all'articolo Colognora. di \nCollodi, chiamata nel sec. VIII Colonia, ne abbiamo una \nriprova nell'attuale paese di Colonna della maremma \nGrossetana, il quale in quello stesso secolo VIII fu più \nd'una volta designato sotto il vocabolo, non già di \nColonna, nè di Colonia , ma sivvero di Columnata. \nFra le carte dell'arch. arciv. di Lucca, avvene una \ndell’anno 762, rogata in Columnata, nella qual si tratta di \nun censo annuo da pagarsi da certi fìttuarj di beni che i \nvescovi Lucchesi possedevano nelle maremme di Massa e \ndi Grosseto. E che il luogo di Colonnata , dove fu scritto \nquel contratto, fosse il paese di colonna. presso il fiume \nBruna lo decide un altro istrumento del 790, relativo alla \ncompra fatta da Giovanni vescovo di Lucca di un \nCafaggio con casa in finibus maritima in loco Columnata; il quale cafaggio lato uno tenet in via publica, alio lato in \nfluvio Brona. (BERTINI Memor. Lucch. T. IV) \nAllo stesso possesso di cafaggio sotto Colonna ci \nrichiama un atto pubblico del 14 ottobre 1330, col quale il \ncastellano di Colonna rinunziava a favore dei frati di \nSestinga alla locazione di un pezzo di terra campiva e \npadulinga posta nel distretto di Colonna in luogo detto \ncafaggio, il quale confinava con la fossa dei Lambardi di \nBuriano, ec. (ARCH. DIPL. FIOR. Carte di S. Agostino \ndi Siena) \nAnche dopo il mille il castello di Colonna di Buriano \ncontinuava a chiamarsi col nome di Colonnata. Ciò \napparisce da un giudicato pronunziato nel 14 giugno 1055 \nda Gunterio cancelliere di giustizia a nome del re d'Italia \nin favore dei monaci della badia di Sestinga, per \ndipendenza di una chiesa e corte con terreni posti a \nColonnata  (Muratori. Ant. M. Aevi) \nLa prima volta che trovo alterato il nome di Colonnata in \nColonna è per avventura in un rogito del 3 ottobre 1234 \nappartenuto al mon. di Sestinga fatto nel poggio di \nColupna. Lo stesso dicasi di altra membrana del 22 \nmaggio 1242 scritta nel monastero prenominato, nella \nquale si tratta del castello di Colonna  presso Buriano. \n(ARCH. DIPL. FIOR. S. Agostino di Siena) \nFrattanto dal giudicato del 1055 apparisce, che in Colonna \nsino d'allora avevano domininio i monaci benedettini \ndella badia di S. Bartolommeo di Sestinga, i quali erano \neziandio patroni della vicina chiesa dei SS. Apostoli \nSimone e Giuda, che è pure la parrocchiale di Colonna. \nInfatti nell'ottobre del 1067 Stefano abate di Sestinga a \nnome del suo monastero concedè ad enfiteusi la metà del \ndistretto e castello di Ravi insieme con la metà dei diritti \nsulle chiese di S. Maria (fiume di Buriano) e dei SS. \nSimone e Giuda a favore del C. Ildebrandino figlio \nd'Ildebrando. \nAggiungasi a ciò un lodo emanato in Monte Pescali il 29 \nottobre 1241 nella causa che allora verteva fra Orlando \nabate di Sestinga e i Lambardi di Buriano; e un \ncompromesso fatto li 22 maggio 1241 fra lo stesso abate e \ni detti nobili per aderire al giudizio che gli arbitri \npronunzierebbero a cagione di dazj e di diritti di \nvassallaggio dai due litiganti pretesi sopra gli uomini di \nColonna. (ARCH. DIPL. FIOR. l. cit.) \nNel 1331 di gennajo, un Tancredi del fu Ugolino \nde'Lambardi di Buriano ed altri suoi consorti posero il \ncastello e dis tretto di Colonna sotto l'accomandigia della \nRepubblica senese, la quale ammise quei nobili alla \ncittadinanza di Siena. Accadeva ciò nell'anno stesso, in \ncui il vicario del vescovo di Grosseto annunziava al \npopolo di Colonna essere i frati di Sestinga caduti nelle \nscomuniche per cagione di dazj e tributi ecclesiastici non \nsoddisfatti. \nNel febbrajo dello stesso anno 1331 i sindaci degli \nabitanti di Colonna prestarono in Siena giuramento di \nfedeltà, che fu rinnovato nel 1357, con obbligo di \nmandare ogn'anno per la festa di agosto un tributo alla \ncapitale. \nColonna fu assalita nel 1455 e messa a ferro e fuoco dalla \ncompagnia condotta nelle toscane maremme a danno dei \nsenesi dal capitano di ventura Jacopo Piccinino. Dopo il \nquale infortunio quel castello non si riebbe più fino alla \nnostra età. \n\nQuasi due miglia a grecale di Colonna dentro il perimetro \ndella stessa parrocchia esiste la soppressa badia di S. \nBartolommeo di Sestinga o Sestigna, di cui si è dato un \ncenno storico al suo Articolo \nLa parrocchia de'SS. Simone e Giuda a Colonna, nel 1594 \ncontava 199 abitanti; nel 1640 ne aveva 158; nel 1745 era \nridotta a 138; mentre nel 1833 essa contava 283 abitanti.",
    "original_title": "COLONNA DI BURIANO",
    "byte_offset": 3509062
  },
  {
    "context": "(Columnata) nell'Alpe Apuana.",
    "title": "COLONNATA DI CARRARA",
    "body": "Villaggio con parrocchia (S. Bartolommeo) \nsituato nella più remota parte abitata dei monti marmorei \ndi Carrara, dalla qual città esso trovasi circa 3 miglia \ntoscane a grecale nella Comunità e Giurisdizione \nmedesima, Diocesi di Massa ducale, già di Luni-Sarzana, \nDucato di Modena. \nÈ erronea affatto l'opinione di coloro i quali supposero \nquesto villaggio derivato da una qualche romana colonia \nretta da magistrati e con leggi conformi a quelle della \ncapitale; mentre il Colonnata Carrarese non potrebbe al \npiù riferire che a una colonia di villici, vale a dire a un \npaese creato e abitato da una compagnia di schiavi per \nconto del fisco imperiale inviati alle cave Lunensi \nCarraresi. \nSino dall'anno 1820 io resi di pubblico diritto ne'miei \nCenni sopra l'Alpe Apuana una lapida stata discoperta nel \n1810 fra gli spurghi delle  cave di Colonnata. Nella quale \nlapida furono scritti i nomi dei consoli romani dall'anno \nXVI° sino al XXII° inclusive dell'Era nostra coi nomi dei \ndecurioni dei villici, che forse riferire potrebbero ai capi \ndi una compagnia di schiavi impiegati a quelle \nescavazioni e lavori di marmi, ed ai quali schiavi \npresedeva un llario Maestro dei Villici. \nNel ripetere quì la copia di quell'iscrizione lapidaria giova \navvertire, che i nomi dei capi, ossia decurioni dei villici, \nfurono scritti al di sotto e più in dentro della linea in cui \nveggonsi segnati quelli dei consoli di Roma. \nLa rottura inferiore della lapida sembra che abbia portato \nvia dal marmo scritto la serie dei consoli dell'anno XX° e \nXXI° dell'Era volgare, e quello dei respettivi decurioni dei \nvillici. Ciò si deduce dalla iniziale M restata a indicare il \nnome di uno dei due consoli dell'anno XX°, e il trovare \nnel cartello superiore impressi i nomi dei consoli \ndell'anno XXII°, cui succede immediatamente quello del \nmaestro dei Villici (Ilario). \nA soddisfare la curiosità degli archeologi ne ripeterò qui \nfedelmente la copia. \n \n\nN. HATERSO. AGRIPPA. C. SUL. GALB. COS \nHILARIO. VIL. MAG. POS.- CONSULES \n\n \nET. NOMINA. DECUR. \n\nSISENNA. STATILIO. L. SCRIBON. COS. \nHILARUS. VACCIO. \n\nSCARIPUS. NERVIUS. \nL. POMPO. FLACCO. G. CECILIO. COS. \n\nTIBURTINUS. PHILO’ \nCAPITO. SOLUMARUS. \n\nTI. CAESAR. ''' GERMAN. '' COS. \nTIGRANUS. FELICIO. ' \nHERMIPPUS. PRIMUS. \n\nM. SILIO. L. NOREANO. COS. CABNUS. OPTATUS. \nAPOLLONIUS. CAIO. \n\nM. ––––––––––––––––––––– \n \nIl villaggio di Colonnata, nel 1570, non contava più che \n94 fuochi; e nel 1553, soli 16 uomini di quel luogo si \nsottoscrissero all'alto giuramento di fedeltà dato nella \npieve di Carrara al nuovo principe marchese Alberico \nCybo-Malaspina. Furono primi di questo numero Michele \nCattani o Cattaneo , e maestro Tarquinio di lui figlio, \nmentre manca il nome di un altro figlio di Michele, assai \npiù noto nella storia delle belle arti, perchè egli era \nassente dalla sua patria di Colonnata. Intendo dire di quel \nDanese Cattaneo celebre scultore, allievo del Sansovino e \npoeta encomiato dal Tasso. \nDa Colonnata finalmente, se non trasse i natali, derivò \ndirettamente Perseo Cattaneo figlio di Danese abile \ngiureconsulto, scrittore e consigliere del marchese \nAlberico di Massa che fu amico dello storico e segretario \nfiorentino Leonardo Bruni, da cui è rammentato con lodo \nnelle sue lettere dei chiari uomini. \nLa parrocchia di S. Bartolommeo di Colonnata nell'anno \n1832 contava 200 abitanti",
    "original_title": "COLONNATA DI CARRARA",
    "byte_offset": 3521297
  },
  {
    "context": "in Val di Chiana.",
    "title": "COLONNATA di CORTONA",
    "body": "Villa \nperduta compresa nell'antica curia di Castel Vena, dove fu \nun monastero dedicato a S. Angelo; forse il S. Angelo di \nColonaria dai re d'ltalia donato ai vescovi di Arezzo sino \ndall’anno 875. Di questo Colonnata fa menzione una \npergamena dell'Arch. Dipl. Fior. proveniente dalla \nComunità di Cortona. È un atto di vendita del 19 giugno \n1253 rogato da Cambio del fu Piero di Vena nella villa di \nColonnanta, col quale Ugolo del fu Pietro Divizii alienò a \nVentura del fu Martino di Cortona 4 pezzi di terra posti \nnella curia di Castel Vena in Colle di pel pre zzo di lire 7. \n– Vedere COLONARIA e BACIALLA",
    "original_title": "COLONNATA di CORTONA",
    "byte_offset": 3524809
  },
  {
    "context": "nel Val d'Arno fiorentino. ",
    "title": "COLONNATA DI SESTO",
    "body": "Contrada e Villaggio con antica parrocchia (S. Romolo) \nnel piviere Comunità Giurisdizione e 1/2 miglio toscano a \nsettentrione di Sesto, Diocesi e Compartimento di \nFirenze. \nRisiede a 200 braccia sopra il livello del mare, alla base \ndel monte Morello presso la fabbrica delle porcellane, \ndenominata alla Doccia, nella tenuta omonima del \nmarchese. Carlo Ginori nipote del fondatore di quella \ngrandiosa officina. \nPortava in origine il distintivo di Colonnata il sottostante \npiano di Sesto ed inclusive la stessa pieve di S. Martino, \nsiccome apparisce da un istrumento della cattedrale \nfiorentina dei tempi dell'imperatore Ottone I, quando \nRimbaldo vescovo di Firenze concesse in feudo a \nGiovanni figlio di Corso , e in altro tempo a Odalberto del \nfu Aldibrando certe terre poste nel popolo di S. Martino di \nColonnata , che si trattasse di riferire alla chiesa plebana \ndi Sesto dedicata costantemente a S. Martino, non ne \nlascia dubbio altra carta della stessa provenienza scritta il \n7 marzo dell'anno 868, nella quale si nomina la pieve di S. \nMartino sito Colomnata; pieve alla quale dopo il mille fu \ndato lo specifico di S. Martino a Sesto, lasciando quello \npiù antico di Colonnata. \nInfatti nel 5 ottobre 1072 Martino preposto del capitolo \ndel duomo fiorentino (S. Giovanni) concedeva a enfiteusi \nalcuni beni, appartenenti a quella cattedrale, posti in \nColonnata, in Fulignano e alla Lama, luoghi tutti del \nterritorio della pieve di S. Martino de Sexto. La quale \nenfiteusi fu rinnovata a favore dello stesso individuo con \natto pubblico rogato li 25 marzo 1084 in loco qui dicitur \nColonnata, Judicaria Florentina (Lami. Mon. Eccl. Flor.) \nLa chiesa di Colonnata, oltrechè ha ricevuto in dono piu \nd'un nobile (fra cui una muta di candellieri, una lampada, \nun palcotto fabbricato nella vicina manifattura di \nporcellane, suol essere nei giorni festivi ufiziata con \nmusica dei dilettanti suoi popolani, tutti manifattori e \nimpiegati nella fabbrica prenominata. – Vedere DOCCIA \n(FABBRICA delle PORCELLANE a) \nLa parrocchia di S. Romolo a Colonnata conta 749 \nabitanti.",
    "original_title": "COLONNATA DI SESTO",
    "byte_offset": 3525477
  },
  {
    "context": "",
    "title": "COLORETA (MONTE)",
    "body": "– Vedere MONTE COLORETA.",
    "original_title": "COLORETA (MONTE)",
    "byte_offset": 3527631
  },
  {
    "context": "in Val di Magra.",
    "title": "COLORETTA",
    "body": "Casale nella parrocchia \nComunità e circa miglia 1/2 a scirocco di Zeri, \nGiurisdizione e Diocesi di Pontremoli, Compartimento di \nPisa. – Vedere ZERI.",
    "original_title": "COLORETTA",
    "byte_offset": 3527682
  },
  {
    "context": "(Colloreum) presso le sorgenti del Tevere. ",
    "title": "COLORIO",
    "body": "Casale ch'ebbe parrocchia (SS. Niccola e Paterniano) da \nlunga mano annessa alla pieve di S. Maria di Vignola, ora \ndetta alle Balze nella Comunità e circa 8 miglia toscane a \nscirocco di Verghereto, Giurisdizione della Pieve S. \nStefano, Diocesi di Sarsina, Compartimento di Arezzo. \nRisiede sulla ripa sinistra del Tevere circa due miglia \ntoscane distante dalla sua prima scaturigine, sul fianco \noccidentale del poggio de'Tre Vescovi, dove confinano le \nComunità di Verghereto e di Pieve S. Stefano con quella \ndella Badia Tedalda, il territorio e diocesi di Monte Feltro \ndello Stato Pontificio. \nNel 12 febbrajo del 1338, mentre vacava la rettoria della  \nchiesa de'SS. Niccolò e Paterniano del castello di Colorio, \nne fu investito il nuovo rettore da uno dei nobili della \nFagginola, che ne godeva il padronato. (ANNAL. \nCAMALD.)",
    "original_title": "COLORIO",
    "byte_offset": 3527869
  },
  {
    "context": "nel Val d'Arno pisano.",
    "title": "COLTANO (BANDITA e TENUTA DI)",
    "body": "Porta questa denominazione fino dal secolo IX \nuna vasta tenuta R. già coperta di selve e di acquitrini, \nsituata nella pianura meridionale di Pisa e compresa nel \npopolo di S. Giusto in Canniccio. Essa ha per confine a \nlevante il fosso del Carigi; a ostro la Fossa Chiara , a \nponente la fossa de’Navicelli sino al caterattino dello \nscolo di Pisa, lungo il quale voltando faccia a settentrione \nritorna verso il fosso del Carigi. – Vedere BANDITA.",
    "original_title": "COLTANO (BANDITA e TENUTA DI)",
    "byte_offset": 3528767
  },
  {
    "context": "(Cultus bonus) nel Val d'Arno superiore. ",
    "title": "COLTIBUONO",
    "body": "Casale che diede il nome a una celebre abazia di Vallombrosani (S. Lorenzo a Coltibuono) ora ridotta a \ncura secolare inamovibile, suffraganea della pieve di \nGajole, nella stessa Comunità Giurisdizione di Radda, \nDiocesi di Fiesole, Compartimento di Siena. \nÈ situato presso la cima dei monti del Chianti dalla parte \nche questi acquapendono nel Val d'Arno superiore, due \nmiglia circa a libeccio di Montajo, e poco lungi dal varco \nper dove passa la via provinciale che da Montevarchi \nguida a Gajole e a Radda. – Vedere ABAZIA di \nCOLTIBUONO. \nLa parrocchia di S. Lorenzo a Coltibuono conta 194 \nabitanti.",
    "original_title": "COLTIBUONO",
    "byte_offset": 851655
  },
  {
    "context": "(Comiana) nel Val d'Arno inferiore. Vico ",
    "title": "COMANA",
    "body": "dove fu una chiesa (S. Lucia) del pievanato di Cappiano \nnella Comunità di Santa Croce, Giurisdizione di \nCastelfranco di sotto, Diocesi di Sanminiato, già di Lucca, \nCompartimento di Firenze. \nÈ rammentato questo luogo nell'istrumento di fondazione \ndella badia di Fucecchio (anno 1003) e in un’altra carta \ndel 1326 riportata nel suo Odeporico dal Lami.",
    "original_title": "COMANA",
    "byte_offset": 3529963
  },
  {
    "context": "",
    "title": "COMANO in Val di Sieve",
    "body": "– Vedere DICOMANO.",
    "original_title": "COMANO in Val di Sieve",
    "byte_offset": 3530378
  },
  {
    "context": "in Val di Magra.",
    "title": "COMANO",
    "body": "Castello e pieve (S. Giorgio) \ncon titolo di prepositura nella Comunità Giurisdizione e 6 \nmiglia toscane a settentrione di Fivizzano, Diocesi di \nPontremoli, già di Luni-Sarzana, Compartimento di Pisa. \nRisiede in monte alla destra del torrente Tavarone sopra \nun poggio omonimo che fa parte dei contrafforti \nmeridionali dell’Appennino di Linari, propagine dell'Alpe \ndi Camporaghena. Fu antica signoria dei marchesi \nAdalberti autori degli Estensi e dei Malaspina, sino dal \nsecolo IX. Avvegnachè nell'atto di fondazione della badia \ndell'Aulla (anno 884) Adalberto marchese. di Toscana \ndestinò in dote a quel monastero case e possessioni che \nteneva in loco Comano. Ed è quello stesso Comano  che \nArrigo IV nel 1077 confermò ai marchesi Estensi, dai \nquali fu nel 1202 insie me con altri paesi della Lunigiana \nceduto ai marchesi Malaspina loro consorti, sino a che \nall'epoca della divisione fatta nel 1275 fra diversi rami dei \nMalaspina, il paese di Comano coi feudi di Verrucola \nBosi, di Fivizzano, ec. toccò al marchese Gabriello figlio \nd'Isnardo. – Vedere FIVIZZANO. \nIl territorio di Comano abbonda di pasture e di castagni, \nmentre le sue piagge e i luoghi più prossimi ai corsi \nd'acqua, forniscono canape che danno un tiglio di \neccellente qualità. \nLa parrocchia di S. Giorgio a Comano conta 709 abitanti.",
    "original_title": "COMANO",
    "byte_offset": 2543822
  },
  {
    "context": "(ad Crucem Combiatae). ",
    "title": "COMBIATE e CAMBIATE",
    "body": "Castello distrutto che diede il nome al poggio alle Croci \ndi Combiate, sul cui varco passa la strada provinciale che \ndalla Val di Marina penetra a Barberino di Mugello in Val \ndi Sieve. \nLa sua chiesa parrocchiale (S. Ilario) fu annessa a quella \ndi S. Pietro a Casaglia, piviere di Carraja, Comunità di \nCalenzano, Giurisdizione di Campi, Diocesi e \nCompartimento di Firenze, dalla qual città il varco di \nCombiate trovasi 14 miglia toscane a maestrale \nFu il castello di Combiate sino dal secolo IX dominato dai \nCattani da Barberino, detti anche da Combiate, ai quali \napparteneva pure lo spedale ivi presso esistito sino al \nsecolo XIV sotto il nomignolo di Rio affrico con chiesa \ndedicata ai SS. Nazario e Celso; spedale stato da quei \nnobili per la prima volta rassegnato all'abate del \nmonastero di Passignano con rogito fatto n Vigesimo nel \nmese di maggio 1078. – Vedere BADIA a VIGESIMO. \nIl fortilizio di Combiate esser doveva ben munito e in \nfavorevole posizione, tostochè i Cattani di Barberino si \nrendettero costassù tanto forti da ricusare obbedienza alla \nRepubblica fiorentina, la quale nel 1202 inviò una mano \nd'armati a distruggere quel castello, facendo (al pari di \nSemifonte) pubblico divieto che la rocca di Combiate mai \npiù si dovesse rifabbricare. (G.VILLANI Cron. Fior. lib. \nV. c. 30) \nIl varco di Combiate continuò a riguardarsi qual posizione \nmilitare dell'antico contado fiorentino, combattuta in più \noccasioni, sia quando Castruccio (anno 1325) fu respinto \ndi costà col suo esercito dai pisani, mentre quell'oste \ntentava di passare in Mugello; sia quando fu superato \nnell'anno 1364 dalle compagnie Inglesi al soldo dei \nPisani, siccome vi era passato nel 1351 l'esercito \ndell'arcivescovo di Milano per non avere il capitano \nde'Fiorentini provvisto di guardie quel passaggio, siccome \ngli era stato ordinato. (M. VILLANI Cronic.)",
    "original_title": "COMBIATE e CAMBIATE",
    "byte_offset": 3531795
  },
  {
    "context": "nella Valle dell'Ombrone pistojese.",
    "title": "COMEANA",
    "body": "Villa e \ncontrada con parrocchia (S. Michele) filiale della pieve di \nArtimino nella Comunità Giurisdizione e circa 4 miglia \ntoscane a scirocco di Carmigliano, Diocesi di Pistoja, \nCompartimento di Firenze. \nÈ situata sopra una collina, la cui sommità trovasi a 130 \nbraccia sopra il livello del Mediterraneo, bagnata dal lato \ndi levante e di ostro dall'Ombrone; e a ponente dal \ntorrente Elsano. \nVi ebbe anticamente signoria la nobil casa Mazzinghi di \nFirenze, già patrona della chiesa parrocchiale di \nComeana. \nFu uno degli antichi comuni della Comunità di \nCarmignano anche innanzi la legge del 23 maggio 1774. –  \nVedere CARMIGNANO. \nLa parrocchia di S. Michele a Comeana conta 952 \nabitanti.",
    "original_title": "COMEANA",
    "byte_offset": 3533730
  },
  {
    "context": "nella Valle del Savio.",
    "title": "COMERO (MONTE)",
    "body": "– Vedere  MONTE COMERO.",
    "original_title": "COMERO (MONTE)",
    "byte_offset": 3534488
  },
  {
    "context": "(Complobium) e CAMPIOBBI nel Val d'Arno fiorentino.",
    "title": "COMPIOBBI",
    "body": "Casale e chiesa parrocchiale (S. \nMichele) con l'annesso di S. Maria a Remoluccio nel \npiviere di Remole, Compartimento Giurisdizione e circa 3 \nmiglia a levante grecale del Bagno a Ripoli, Diocesi e \nCompartimento di Firenze. \nÈ posto sulla ripa sinistra del fiume Arno, alla base di \nMonte acuto, quasi di fronte alla confluenza del torrente \nZambra e poco lungi da quella del torrente Falle. Una tanta affluenza di corsi d'acqua nelle vicinane di \nCompiobbi ha fatto dubitare che il suo nome fosse una \ncorruzione di Compluvium. Comecchè sia, è certo che di \nqua derivò il casato l'estinta famiglia fiorentina dei \nCompiobbesi, della quale s'incontra qualche memoria sino \ndal secolo XII. \nS. Michele a Compiobbi ha 288 abitanti.",
    "original_title": "COMPIOBBI",
    "byte_offset": 1945041
  },
  {
    "context": "in Val di Magra.",
    "title": "COMPIONE",
    "body": "Casale parrocchia (S. \nLeonardo) nella Comunità Giurisdizione e 4 miglia  \ntoscane a grecale di Bagnone, Diocesi di Pontremoli, già \ndi Luni-Sarzana, Compartimento di Pisa. \nRisiede presso la cima dell'Appennino di Monte Orsajo \npoco lungi dal lago Verde, dal quale ha origine il fiume \nEnsa del territorio Parmigiano, fra gli exfeudi di Apella e \ndi Treschietto, attualmente incorporati al Ducato di \nModena. \nFu Compione una di quelle ville che nel 1471 insieme con \nBagnone vennero incorporate al distretto della Repubblica \nfiorentina. \nS. Leonardo a Compione conta 92 abitanti.",
    "original_title": "COMPIONE",
    "byte_offset": 3535373
  },
  {
    "context": "(Computum)",
    "title": "COMPITO del Lucchese",
    "body": "Contrada da cui \nprende il nome una pieve e cinque chiese filiali, cioè, la \npieve di Compito (S. Gio. Battista); S. Andrea di \nCompito;.S. Ginesio di Compito; S. Giusto di Compito, e \nS. Maria del Colle di Compito. Di quest'ultimo popolo si \nè già fatto parola al suo articolo Colle di Compito. Tutta \nla contrada è compresa nella Comunità e Giurisdizione di \nCapannori, Diocesi e Ducato di Lucca. Essa trovasi alle \nfalde orientali del Monte pisano e precisamente dello \nsprone che scende da Massa Macinaja. \nUn solo documento autentico del 1235 parla dei signori \nche ebbero dominio in Compito. (MEMOR. LUCCH. T. \nIII) \nIl piviere di Compito nel 1260 comprendeva le seguenti \nchiese: 1. S. Andrea di Compito; 2. S. Giusto di Massa \nMacinaja ; 3. S. Bantolommeo di Ruota; 4. S. Micbele di \nColognora ; 5. S. Pietro di Forcore; 6. S. Alessandro di \nCastel Durante; 7. S. Biagio di Faeta; 8. S. Maria a Ripa; \n9. S. Michele di Compito; 10. S. Pellegrino di Collina; 11. \nSS. Giovanni e Andrea di Castelvecchio; 12. S. Andrea in \nSelva; 13. S. Quirico in Casale; 14. Monastero di S. \nMichele di Guamo; 15. Abbadia di S. Salvatore di \nCantignano. – Queste ultime due chiese sono da gran \ntempo sotto la pieve di Vorno. \nAttualmente la pieve di Compito è matrice di 9 popoli; 1. \nS. Andrea di Compito, Rettoria; 2. S. Maria Assunta di \nColle, Rettoria; 3. S. Lorenzo di Massa Macinaja , \nRettoria; 4. S. Leonardo in Treponzio, Rettoria; 5. S. \nGinesio di Compito, cura; 6. S. Giusto di Compito , cura; \n7. S. Andrea di Castel Vecchio, cura; 8. S. Bartolommeo \ndi Ruota, cura. \nLa pieve di S. Giovanni. Battista di Compito nel 1832, \ncontava abitanti  620 \nS. Andrea di Compito abitanti 660 \nS. Maria di Colle di Compito abitanti 1168 \nS. Michele di Colognora di Compito abitanti 191 \nS. Ginesio di Compito abitanti 838 \nS. Giusto di Compito abitanti 156 \n\n– Vedere CAPANNORI Comunità.",
    "original_title": "COMPITO (Computum) del Lucchese.",
    "byte_offset": 3535989
  },
  {
    "context": "",
    "title": "COMPITO in Val Tiberina",
    "body": "Contrada che abbraccia un \nesteso territorio fra il Sasso dell'Alvernia e il Monte \nModina . Ha una chiesa parrocchiale (S. Martino) nel \npiviere, Comunità Giurisdizione e circa 5 miglia toscane a \nmaestrale della Pieve S. Stefano, Diocesi di S. Sepolcro, \ngià di Arezzo, al cui Compartimento appartiene. \nLa chiesa di Compito trovasi alle sorgenti del torrente \nSingerna nel fianco meridionale del Monte Modina fra le \nfaggete e le praterie di quell'Appennino. \nFu Compito una delle corti che l'imperatore Ottone I nel \n967 assegnò in feudo a Goffredo del fu Ildebrando autore \ndei conti di Chiusi, di Caprese. di Montedoglio e di \nCaprile nella Massa Trabaria. – Vedere BADIA \nTEDALDA, CAPRESE, CHIUSI e MONTEDOGLIO. \nLa parrocchia di S. Martino a Compito nel 1833 contava \n82 abitanti dei quali soli 32 appartengono alla Comunità \ndella Pieve S. Stefano mentre gli altri 50 abitano nel \nterritorio della Comunità di Chiusi Casentinese.",
    "original_title": "COMPITO in Val Tiberina",
    "byte_offset": 3537920
  },
  {
    "context": "nella Valle dell'Evola",
    "title": "COMUGNORI",
    "body": "Casale perduto che \nebbe nome di castello con chiesa (S. Silvestro) nel \npievanato di Fabbrica di Cigoli, Comunità e \nGiurisdizione di S. Miniato, Diocesi medesima, già di \nLucca, Compartimento di Firenze. \nDalla cronaca Sanminiatese di Giovanni Lelmi, nativo di \nComugnori, si rileva che questa sua patria era un piccolo \ncastelluccio situato nei colli fra Stibbio, Montopoli e S. \nRomano. \nÈ forse il Lelmi l'unico storico del secolo XIV che parli di \nComugnori dove fu alloggiato dai fratelli del cronista \npreaccennato il capitano Uguccione della Faggiuola, \ndell'aprile del 1316, mentre alla testa di un esercito pisano \nguerreggiava contro i Fiorentini.",
    "original_title": "COMUGNORI",
    "byte_offset": 3538896
  },
  {
    "context": "",
    "title": "CONA",
    "body": "– Vedere TORRE a CONA, e CUONA nel Val d’Arno sopra Firenze.",
    "original_title": "CONA",
    "byte_offset": 3539597
  },
  {
    "context": "nel litorale di Viareggio.",
    "title": "CONCA di Montramito",
    "body": "Villa \nch'ebbe chiesa (S. Lorenzo) nell'antico piviere, Comunità \nGiurisdizione e circa 3 miglia toscane a ostro di \nCamajore, Diocesi e Ducato di Lucca. \nRisiede sopra una collina alla base dei poggi che \nstendonsi dalla valle di Camajore verso Montramito, e che \nfanno semicerchio davanti alla collina di Conca. \nRiferisce probabilmente questo luogo di Conca un \ngiudicato emanato in Roma dall’imperatore Lodovico IV \nnell'anno 901 a favore di Pietro vescovo di Lucca; \nseppure non era un altro vico di Conca esistito presso la \npieve de’SS. Giovanni Battista e Martino a Torri nella \nValle del Serchio. \nIn Conca di Montramito ebbero podere i Certosini presso \nLucca, ai quali subentrò la nobil famiglia Cittadella di \nquella città, che vi possiede una villa di campagna. \nUn'altra località detta le Conche trovasi fra la foce d'Arno \ne la bocca di Calambrone. ",
    "original_title": "CONCA di Montramito",
    "byte_offset": 3539674
  },
  {
    "context": "nel suburbio meridionale di Lucca. ",
    "title": "CONCORDIO (S.)",
    "body": "Borgata spicciolata che ha dato il nome ad una nuova \nchiesa parrocchiale eretta nella contrada di Pulia. –  \nVedere PULIA e APULIA di LUCCA.",
    "original_title": "CONCORDIO (S.)",
    "byte_offset": 3540607
  },
  {
    "context": "nella Valle del Serchio.",
    "title": "CONCORDIO (S.) DI MORIANO",
    "body": "Casale che prese il nome dalla sua chiesa \nparrocchiale nel piviere di Sesto a Moriano, Comunità \nGiurisdizione Diocesi e Ducato di Lucca, dalla quale città \nè distante 5 miglia toscane a settentrione. – Vedere \nMORIANO. \nLa parrocchia di S. Concordio a Moriano conta 140 \nabitanti",
    "original_title": "CONCORDIO (S.) DI MORIANO",
    "byte_offset": 3540807
  },
  {
    "context": "In Val d’Elsa.",
    "title": "CONÈO (S. MARIA DI)",
    "body": "Casale con pieve \ngià badia di Vallombrosani, nella Comunità Giurisdizione \ne Diocesi di Colle, dalla quale città trovasi circa 3 miglia \ntoscane a grecale \nÈ situata in una piaggia alla cui base occidentale scorre il \ntorrente Bottino fra la strada R. Volterrana e quella che da \nColle guida a Chiusdino. \nEra una delle tante badie date in commenda ai famigliari \ndei papi, quando i di lei beni nel 1592 furono ammensati \nalla nuova cattedrale di Colle, e la chiesa di Conèo \ndichiarata battesimale in luogo dell'antichissima pieve di \nS. Ippolito a Elsa, ridotta attualmente a oratorio nel \ndistretto della stessa cura di Conèo. \nLa pieve di Conèo conta per suffraganee le appresso \nparrocchie: 1. S. Cristina al Castello S. Gimignano; 2. S. \nMaria a Mensanello; 3. S. Bartolommeo a Campiglia ; 4. \nS. Martino a Lano con l'annesso di S. Lorenzo alle Corti; \n5. SS. Jacopo e Filippo a Quartaja. \nAlquanto più esteso era il piviere di S. Ippolito a Elsa nel \n1356, poichè abbracciavra le seguenti 10 chiese, cioè, di \nCampiglia ; di S. Severo ; di Borgatello; di S. Niccola a \nPicchena; di Monte Gabbro; di Pulicciano; di Dometajo; \ndi S. Cristina al Castello, e di Tollena. \nLa pieve, già badia di S. Maria di Conèo, conta 143 \nabitanti.",
    "original_title": "CONÈO (S. MARIA DI)",
    "byte_offset": 3541151
  },
  {
    "context": "nel Val d’Arno inferiore.",
    "title": "CONFIENTI o GONFIENTI (Ad Confluentem)",
    "body": "– Vedere BASSA (S. MARIA alla) e COLLE di PIETRA.",
    "original_title": "CONFIENTI o GONFIENTI (Ad Confluentem)",
    "byte_offset": 3542445
  },
  {
    "context": "in Val di Bisenzio.",
    "title": "CONFIENTI o GONFIENTI",
    "body": "Casale \nche porta il nome di una rocca distrutta e di un'antica \nchiesa parrocchiale (S. Martino a Gonfienti) già \nsuffraganea della pieve di Filettole, attualmente della \nprepositura di Capalle, nella Comunità Giurisdizione e 2 \nmiglia toscane a scirocco di Prato, Diocesi e \nCompartimento di Firenze. \nTrovasi fra lo sbocco delle valli del Bisenzio e delle due \nMarine sulla strada R. postale pratese, rasente la ripa \nsinistra del fiume Bisenzio, alla base del poggio di \nPizzidimonte, che è l'ultima propagine meridionale della \nCalvana, là dove un tempo dovettero confluire i due \nfiumicelli di Marinella e Marina innanzi che fosse stato \ntracciato ai medesimi un nuovo alveo per dirigerli nel \nBisenzio in un punto più basso. \nLa chiesa di S. Martino a Gonfienti nel secolo X era \npadronato della C, Villa madre del marchese Ugo, dalla \nquale fu ceduta con i suoi beni alla badia de’Benedettini \nda essa fondata in Firenze, e confermata a quei monaci \ndal pontefice Alessandro II, Pasquale II, Innocenzo II e \nAlessandro III con altrettanti brevi, nei quali si nota fra le \ndotazioni della badia fiorentina Ecclesiam S. Martini in \nloco Confluenti cum pertinentiis suis. \nMentre la chiesa di Gonfienti dai marchesi di Toscana \npassava sotto la giurisdizione dei monaci Benedettini, i \nconti Alberti signori di Prato (alla di cui comunità da \nlungo tempo appartiene la villa e popolo di Gonfienti) \nerigevano costà un fortilizio a (difesa del loro contado; ed \nè quella Rocca Confienti che l'imperatore Federigo I \nconfermò in feudo a quei dinasti con privilegio dato in \nPavia li 10 agosto 1164. \nLa parrocchia di S. Martino a Confienti, ossia Gonfienti \nconta 277 abitanti",
    "original_title": "CONFIENTI o GONFIENTI",
    "byte_offset": 3542445
  },
  {
    "context": "fra la Merse e l'Ombrone.",
    "title": "CONFIENTI (ROCCA) o GONFIENTI",
    "body": "Rocca distrutta che talvolta fu appellata Rocca \nRenuccini , nella Comunità e Giurisdizione di Murlo di \nVescovato, Diocesi e Compartimento di Siena. \nGli storici senesi, se da un lato asseriscono che questo \nfortilizio fu dai conti Ardengheschi, nel 1202, ceduto al \nComune di Siena, per conto del quale vi risiedeva un \ngiudice minore o notaro dipendente dal potestà di Siena, \nessi altronde ci lasciano allo scuro sulla precisa \nubicazione della Rocca Gonfienti. La quale però esser \ndoveva assai prossima alla confluenza della Merse \nnell'Ombrone, o dove il torrente Farma si unisce al fiume \nMerse. \nCiò si deduce dalla cronaca senese del Dei, là dove, \nall’anno 1333, si descrive la cavalcata e la marcia \ndell'esercito pisano condotto da Ciuppo degli Scolari in \nsul contado di Siena, dalla provincia Massetana \nrimontando per l’Ombrone nella Val di Merse. \nImperocchè ivi si legge che, al 24 marzo di detto anno, da \nPaganico i pisani cavalcarono a Camigliano che presero, e \nil giorno appresso vennero verso la Rocca Gonfienti: e per \nMonte Piscini e per Cappiano ardendo e guastando \ngiunsero al Bagno a Maciereto. (MURAT. Ital. Script. T. \nXV) \nDi un altro luogo Gonfienti presso Usinina sull'Arbia \nnelle Masse del Terzo di S. Martino di Siena fanno \nmenzione, varj istrumenti di quella città; uno dei quali del \n18 aprile 1265 tratta di una vendita di tre pezzi di terra \nposti in contrada d'Usinina in luogo Gonfienti e in \nRenaccio; ed è rogato in Siena in presenza del I rettore \ndella chiesa d'Usinina, e di un Rocchigiano Corbucci di \nRocca Gonfienti . (ARCH. DIPL. FIOR. S. Agostino di \nSiena)",
    "original_title": "CONFIENTI (ROCCA) o GONFIENTI",
    "byte_offset": 3544310
  },
  {
    "context": "",
    "title": "CONIA, CONIALE, CONIO, CONIOLO",
    "body": "Nomignoli che \ntuttora conservano alcuni luoghi, o anche castellari che \nservirono di titolo a chiese parrocchiali situate sopra i \npoggi, dalla di cui forma acuminata probabilmente derivò \nquel nome.  ",
    "original_title": "CONIA, CONIALE, CONIO, CONIOLO",
    "byte_offset": 3545999
  },
  {
    "context": "nella Valle del Santerno.",
    "title": "CONIALE",
    "body": "Casale che diede il \ntitolo alla parrocchia di S. Donato al Coniale o Cognale, \nstata annessa alla cura della pieve di Camaggiore, \nattualmente oratorio sul monte Coloreta, nella Comunità \nGiuriosdizione e circa 3 miglia toscane a levante di \nFirenzuola, Diocesi e Compartimento di Firenze. –  \nVedere CAMAGGIORE.",
    "original_title": "CONIALE",
    "byte_offset": 3546247
  },
  {
    "context": "nel Val d'Arno superiore.",
    "title": "CONIE",
    "body": "Castellare da cui prese \nil nome la chiesa parrocchiale di S. Maria e Lucilla alle \nConie nel piviere di Laterina, Giurisdizione di \nMontevarchi, Diocesi e Compartimento di Arezzo. \nSono quelle Conie, di cui fece menzione lo storico \nGiovanni Villani all'anno 1288, quando la Repubblica \nfiorentina mosse un grande esercito nel contado di \nArezzo, dove disfece il castello di Leona, prese Castiglion \ndegli Ubertini e le Conie con più di 40 altre castella e \nfortezze della Val.d'Ambra e del contado d'intorno \nArezzo. (GIO. VILLANI Cronic. lib. VII, c. 120).",
    "original_title": "CONIE",
    "byte_offset": 3546604
  },
  {
    "context": "nel Val d’Arno inferiore.",
    "title": "CONIO sul Monte Albano",
    "body": "– Vedere CASTRA e CONIO.",
    "original_title": "CONIO sul Monte Albano",
    "byte_offset": 3547202
  },
  {
    "context": "",
    "title": "CONIO sulla Montagna di Pistoja",
    "body": "– Vedere MELO e CONIO.",
    "original_title": "CONIO sulla Montagna di Pistoja",
    "byte_offset": 3547287
  },
  {
    "context": "in Val d’Elsaa.",
    "title": "CONIO (S. LEOLINO IN)",
    "body": "Casale con \npieve antica nella Comunità e 4 miglia toscane a ostro \ndella Castellina del Chianti, Giurisdizione di Radda, \nDiocesi di Colle, già di Fiesole, Compartimento di Siena. \nRisiede sopra un poggio bagnato, a levante dal torrente \nStaggia, e a ponente dal fosso Gena, entrambi tributarj del \nfiume Elsa. \nLa sua pieve nel secolo XIl comprendeva le seguenti \nchiese succursali: 1. Canonica di S. Miniato a Fonterutoli ; \n2. S. Michele a Rincine; 3. S. Salvatore di Arbiola; 4. \nCanonica di S. Antimo (a Bibbiano?) 5. S. Donato a \nCerna; 6. S. Pietro a Cignano; 7. S. Cristofano a Scorico; \n8. S. Martino a Rondinella ; 9. S. Bartolommeo a \nGodenano; 10. S. Michele a Leccia; 11. S. Lorenzo a \nTinelli; 12. S. Giusto a Cignanello . \nAttualmente la stessa pieve conserva una sola chiesa \nsuffreganea, che è quella di S. Miniato a Fonterutoli . \nAlla parrocchia di S. Leolino in Conio da lungo tempo \nsono stati annessi i popoli di Leccia e di Rondinella. Essa \ncontava nel 1833 una popolazione di 542 abitanti.",
    "original_title": "CONIO (S. LEOLINO IN)",
    "byte_offset": 3547351
  },
  {
    "context": "",
    "title": "CONIOLO in Romagna",
    "body": "– Vedere CORNIOLO.",
    "original_title": "CONIOLO in Romagna",
    "byte_offset": 3548415
  },
  {
    "context": "",
    "title": "CONIOLO in Val di Pesa",
    "body": "Casale perduto che diede il \nnome alla chiesa di S. Gaudenzio a Coniolo, oggi detto a \nCampoli nel piviere di questo nome, Comunità \nGiurisdizione e circa 5 miglia toscane a scirocco di San \nCasciano Diocesi e Compartimento di Firenze. \n\nSi fa menzione di questo casale e della sua chiesa in una \npergamena della badia di Passignano del 29 aprile 1056, \nora nell'Arch. Dipl. Fior. – Vedere CAMPOLI (S. \nGAUDENZIO a).",
    "original_title": "CONIOLO in Val di Pesa",
    "byte_offset": 3548461
  },
  {
    "context": "",
    "title": "CONSUMA (MONTE DELLA)",
    "body": "Porta il nome di monte \no montagna della Consuma uno dei principali contrafforti \ndell'Appennino della Toscana; il quale collegasi alla \ncatena centrale mediante la montuosità della Falterona, e \ndi là si dirige da grecale verso ostro libeccio fra i bacini \npiù alti dell'Arno, ossia fra il Casentino e il Val d'Arno di \nsopra, mentre gli scorre ai suoi piedi dal lato di ponente il \nfiume Sieve. \nIl punto più elevato della Consumo fu segnalato dal ch. \nastronomo prof. Inghirami a 1796 braccia sopra il livello \ndel mare. La quale sommità trovasi fra il grado 29° 5’ 5” \ndi longitudine. e il grado 43° 46’ 5” di latitudine presso il \nvarco per dove passa la strada R. casentinese. \nDal monte della Consuma si diramano varie montuosità, \nparte delle quali, piegando fra levante e scirocco chiudono \nda ponente a libeccio il Casentino, e parte di esse verso \nmaestro-ponente e libeccio scendono alla ripa destra del \nfiume Sieve che accompagnano fino alla sua confluenza, \ndirigendosi di là per le gole di Rignano nel Val d'Arno \nsuperiore. \nI monti di Vallombrosa , di Pratomagno e della Badia di \nS. Trinita in Alpe, sono una continuazione di questo della \nConsuma. \nRiposano sul fianco orientale della stessa montuosità i \ndistretti territoriali della Comunità di Monte Mignajo e di \nCastel S. Niccolò con una porzione di quelli appartenenti \nalle Co munità di Stia e di PratoVecchio; mentre nella \npendice occidentale trovansi i territori delle Comunità di \nPelago e di Londa e una parte di quelli delle Comunità del \nPontassieve e di Rignano. \nLa qualità del terreno che costituisce l'esterna struttura di \nquesto monte consiste quasi tutta in rocce di sedimento \ninferiore disposte in strati alternanti e variamente inclinati \ndi macigno (grès antico) di alberese (calcarea compatta) e \ndi bisciajo  (schisto marnoso). In alcune località \nall’alberese e al macigno trovasi subentrato il così detto \ngalestro, che è una roccia schistosa, la quale partecipa \ndegli elementi delle due testè nominate. \nE in quest’ultima varietà di terreno, dove si bene \nallignano le viti che danno lo squisito vino di Pomino, \nuno dei più pregiati liquori vitiferi della Toscana.",
    "original_title": "CONSUMA (MONTE DELLA)",
    "byte_offset": 3548910
  },
  {
    "context": "",
    "title": "CONTEA BARBOLANI",
    "body": "– Vedere MONTAUTO nella Valle Tiberina.",
    "original_title": "CONTEA BARBOLANI",
    "byte_offset": 3551140
  },
  {
    "context": "",
    "title": "CONTEA DI CESA",
    "body": "– Vedere CESA in Val di Chiana.",
    "original_title": "CONTEA DI CESA",
    "byte_offset": 3551206
  },
  {
    "context": "",
    "title": "CONTEA D’ELCI",
    "body": "– Vedere ELCI.",
    "original_title": "CONTEA D’ELCI",
    "byte_offset": 3551261
  },
  {
    "context": "sotto Vallombrosa.",
    "title": "CONTEA DI MAGNALE",
    "body": "– Vedere MAGNALE. ",
    "original_title": "CONTEA DI MAGNALE",
    "byte_offset": 3551300
  },
  {
    "context": "",
    "title": "CONTEA DI MOGGIONA, o DI CAMALDOLI",
    "body": "–  Vedere MOGGIONA e CAMALDOLI nel Val d’Arno casentinese.",
    "original_title": "CONTEA DI MOGGIONA, o DI CAMALDOLI",
    "byte_offset": 3551372
  },
  {
    "context": "",
    "title": "CONTEA DELLO STALE",
    "body": "– Vedere STALE nell’Appennino di Firenzuola.",
    "original_title": "CONTEA DELLO STALE",
    "byte_offset": 3551478
  },
  {
    "context": "in Val di Sieve.",
    "title": "CONTEA DI TURICCHI",
    "body": "È restato il \nfeudale nome di contea al borgo e territorio di Turicchi \nsituato fra Dicomano e la Rufina sulla ripa sinistra del \nfiume. Sieve, per rammentarci un paese che per lunga \nstagione fu feudo dei vescovi di Fiesole, insigniti perciò \ndel titolo di conti di Turicchi. – Vedere TURICCHI.",
    "original_title": "CONTEA DI TURICCHI",
    "byte_offset": 3551553
  },
  {
    "context": "",
    "title": "CONTEA DI URBECK",
    "body": "– Vedere URBECK e PELAGO.",
    "original_title": "CONTEA DI URBECK",
    "byte_offset": 3551894
  },
  {
    "context": "",
    "title": "CONTEA DI VERNIO",
    "body": "– Vedere VERNIO.",
    "original_title": "CONTEA DI VERNIO",
    "byte_offset": 3551945
  },
  {
    "context": "nella Valle della Paglia.",
    "title": "CONTEE (S. GIOVANNI DELLE)",
    "body": "Villaggio con pieve e dogana sul confine del \nGranducato nella Comunità Giurisdizione e miglia \ntoscane 5 a settentrione grecale di Sorano, Diocesi di \nSovana, Compartimento di Grosseto. \nÈ situato alla destra del torrente Fiume sulla strada \nprovinciale che al Ponte a Centino staccasi della R. \nromana per condurre, lungo il confine dei territorj \nGranducale e Pontificio, a Sorano e a Pitigliano. \nEbbe nome di S. Giovanni delle Contèe dalle contèe di \nSopano, di Montorio e di Castell’Ottieri, dei quali feudi il \nvillaggio di S. Giovanni faceva parte. – Fu posseduto un \ntempo dai Monaldeschi conti di Montorio e di Sopano \nascendenti de’conti Niccola e Giovanni Ottieri; i quali \nultimi, con atto pubblico degli 8 novembre 1475, si \ndiedero in accomandigia alla Repubblica di Siena coi loro \ncastelli di Montorio, Sopano, Castell'Ottieri e S. Giovanni \ndelle Contèe, obbligandosi a tenere questi luoghi e \nguardarli a onore della stessa Repubblica. Perciò i \nreggitori di quello Stato somministravano agli antichi \nconti l'annua provvisione di 300 fiorini d'oro per la difesa \ndei sopraccennati castelli. \nNel distretto di S. Giovanni delle Contèe vi è una dogana \ndi frontiera di terza classe, cui sopraintende il doganiere \ndi Radicofani dipendente dal dipartimento doganale di \nSiena. \nS. Giovanni delle Contèe fu alienato dai suoi feudatari al \nGran Duca Cosimo II. – Vedere CASTELL’OTTIERI. \nS. Giovanni delle Contee ha 299 abitanti.",
    "original_title": "CONTEE (S. GIOVANNI DELLE)",
    "byte_offset": 3551987
  },
  {
    "context": "",
    "title": "CONTIERI (MONTE)",
    "body": "– Vedere MONTE CONTIERI in Val d’Ombrone senese.",
    "original_title": "CONTIERI (MONTE)",
    "byte_offset": 3553510
  },
  {
    "context": "in Val d’Orcia.",
    "title": "CONTIGNANO",
    "body": "Castello e pieve (S. \nMaria Assunta) nella Comunità Giurisdizione e 9 miglia \ntoscane a settentrione di Radicofani, Diocesi di Pienza, \ngià di Chiusi, Compartimento di Siena. \nÈ situato in un poggetto di facile accesso sulla riva \nsinistra del fiume Orcia. Ebbe forma di castello con un \ngiro di mura attualmente rovinate. Contignano ha dal lato \nsettentrionale un borguccio di poche abitazioni con una \ncasa di fattoria del cavaliere Bellanti assegnata alla \ncommenda di S. Stefano della stessa prosapia. – L’antico \npretorio di Contignano servì di cassero a quel Cocco dei \nSalimbeni, il quale, nel secolo XIV, dopo avere espulso i \nnobili di Farneta, dominò in questo castello da assoluto \npadrone, sino a che quei terrazzani oppressi dalla tirannia \ndi Cocco si liberarono con l’ajuto dei Senesi. La quale \nRepubblica accordò a benefizio comune dei Contignanesi \ntutte le case, vigne e mulini stati di proprietà del \nSalimbeni, ad eccezione del palazzo di abitazione di \nCocco, destinato a residenza di un giusdicente senese. \nTali elargità furono limitate dalla seguente condizione; \ncioè, che gli altri poderi dell’espulso padrone si dovessero \nincorporare ai beni della Repubblica di Siena dopo sei \nanni di usufrutto a favore dei terrazzani. \nLa parrocchia di Contignano conta 204 abitanti.",
    "original_title": "CONTIGNANO",
    "byte_offset": 3553587
  },
  {
    "context": "nel Val d’Arno casentinese.",
    "title": "CONTRA",
    "body": "Casale perduto nel \npiviere di Partina, Comunità e Giurisdizione di Bibbiena, \nDiocesi e Compartimento di Arezzo. \nQuesto casale con i suoi vigneti è rammentato in una \ndonazione fatta nel settembre del 1008 da Elemberto \nvescovo di Arezzo alla badia di Prataglia.(ANNAL. \nCAMALD.)",
    "original_title": "CONTRA",
    "byte_offset": 3554938
  },
  {
    "context": "in Val di Merse.",
    "title": "CONTRA LAMA, o CONTRA E LAMA",
    "body": "Due vici che fanno parte delle sette ville, o recinti \ndi poche case, costituenti tutte insieme il distretto della \npieve e popolo di S. Michele a Jesa, nella Comunità \nGiurisdizione e circa 6 miglia toscane a scirocco di \nMonticiano, Diocesi e Compartimento di Siena. – Vedere \nJESA.",
    "original_title": "CONTRA LAMA, o CONTRA E LAMA",
    "byte_offset": 3555264
  },
  {
    "context": "in Val di Lima.",
    "title": "CONTRONE o CONTRONI",
    "body": "Contrada e \npieve (S. Giovanni Battista e S. Giulia) con tre popoli \nomonimi nella Comunità de’Bagni di Lucca, \nGiurisdizione del Borgo a Mozzano, Diocesi e Ducato di \nLucca, da cui trovasi da 14 a 15 miglia toscane al suo \ngrecale. \nIn questa contrada situata fra il monte Rondinaja e il \nfiume Lima sono comprese le ville che costituiscono i \nBagni di Corsena, chiamati comunemente i Bagni di \nLucca, mentre il plebanato di Controne abbraccia, oltre la \nvilla della pieve, quelle di S. Casciano di Controne, di S. \nGemignano di Controne , di S. Frediano a Montefegatesi e \ndi S. Martino a Limano. \nDella chiesa di S. Casciano di Controne fa menzione una \nmembrana della cattedrale di Lucca dell’anno 773. \nRiferisce alla pieve di S. Giovanni Battista e S. Giulia di \nControne un giudicato pronunziato in Lucca da quel \nvescovo e dal marchese Adalberto I relativo a certi beni \ndella stessa pieve situati nel luogo denominato Filetto \npresso Granajolo. – Anche la parrocchiale di S. \nGemignano filiale della stessa pieve di Controne è rammentata in una carta dell’820, alla qual epoca essa \nportava il nomignolo di S. Gemignano de Pronita . \nNel 991, la terza parte delle possessioni, rendite e tributi \ndella pieve di Controne fu ceduta ad enfiteusi da \nGherardo vescovo di Lucca ai fratelli Ranieri e Fraolmo \nautori dei visconti di Vallecchia e di Corvaja nella \nVersilia. \nA quella remota età sembra che il plebanato di Controne \nabbracciasse non solamente le ville e popolo del piviere \nche poi si disse dei Monti di Villa, ma quasi tutta l’antica \nvicarìa di Coreglia. \nNe induce a congetturarlo il preaccennato istrumento \ndell’anno 991, col quale si concedevano a titolo di feudo \nai nobili sunnominati sei poderi con case appartenenti alle \nchiese di S. Gemignano a Pezano e S. Martino a Lugliano \ndel piviere di Coreglia. Uno dei poderi era situato in loco \net finibus Terelio; il secondo a Buliteno; il terzo a \nRetzano; il quarto a Luglano; il quinto a Filecto; e il sesto \nnel luogo di Bargi. I quali poderi con le respettive case \nmasserizie si dichiarano appartenere alla chiesa \nbattesimale di S. Giulia e S. Giovanni Battista situata nei \nconfini di Granajolo. (ARCH. ARCIV. di LUCCA.) \nQuali e quante fossero allora le ville e i popoli soggetti \nalla pieve di Controne lo dichiara l’atto enfiteutico \nprenominato, mercè cui il vescovo di Lucca cedè ai nobili \ndi Corvaja una parte dei tributi e oblazioni che fare \ndovevano alla pieve di Controne e alla chiesa di Bargi gli \nuomini abitanti nelle ville appellate Domatiano, \nMontefegatese, Lumano, Buliano, Granajolo, Biscolle, \nFurnule, Chifenti, Luliano, Corsena, Bugnano, Pactiano, \nMutiano, (forse il Borgo a Mozzano) Vetelgia, Lipitiano, \nControne, Cacurajo , Panulegio, Colle, Galicano, \nMenabiha, Sala, Cerbaja , vel in aliis villis abitantibus aut \nfuerint , singulis quibusque annis ad pars supradicte \necclesie plebi vestre S. Iulie et S. Iohanni Baptiste, seu ad \npars ecclesie vestre S. Stefani et S. Iohannis Baptiste in \nloco Bargi. \nAltrove ho dubitato che quest’ultima chiesa de’SS. \nStefano e Giovanni Battista a Bargi potesse riferire a \nqualche parrocchia del Borgo a Mozzano. – Vedere \nBARGIGLIO Rocca in Val di Serchio, dove ho fatto \nmenzione di questa chiesa di S. Stefano di Bargi  del \nBorgo a Mozzano, e non del Borgo a Moriano, come per \nerrore fu stampato. \nAnche Controne fu compreso tra i luoghi del dominio \nlucchese che pagavano un tributo alla S. Sede per le \nragioni acquistate dalla contessa Matilde. \nLa maggior parte della contrada che abbraccia le ville \nsopranominate fu data in feudo dall’imperatore Carlo IV \ncon titolo di contea di Coreglia a Francesco Antelminelli \nCastracani. – Vedere COREGLIA. \nLa pieve attuale di Controni è edificata nel poggio del \nBagno, cosìdetto della Villa. Essa comprende nel suo \npopolo, oltre il Regio casino del duca di Lucca, le case di \nresidenza delle magistrature civili, economiche e militari.  \nLa chiesa è vasta, a tre navate, costruita di pietra lavorata \ne adorna di molte pitture a olio, alcune delle quali sono di \npiù che mediocre pennello. Dirimpetto alla pieve esiste un \naltro grande oratorio dove uffizia una compagnia laicale. \nLa pieve di Controni conta 677 abitanti. \nLa parrocchia di S. Casciano a Controni ha 774 abitanti. \nLa parrocchia di S. Gemignano a Controni fa 332 abitanti. ",
    "original_title": "CONTRONE o CONTRONI",
    "byte_offset": 3555604
  },
  {
    "context": "nella Valle del Serchio.",
    "title": "CONVALLE",
    "body": "Casale che ha dato \nil nome all’antica chiesa parrocchiale de’SS. Simone e \nGiuda in Convalle, nel piviere di Diecimo, Comunità \nGiurisdizione Diocesi e Ducato di Lucca, da cui è circa 11 \nmiglia toscane a settentrione-maestro. \nÈ posto a destra del torrente Padogna sopra uno dei colli \nche chiudono dal lato australe il gruppo dell’Alpe \nApuana, facienti corona al monte della Petrosciana che da \nquei gioghi s’innoltra sino alla sponda destra del Serchio. \nLa sinuosità della vallecola che forma costà il torrente \nPedogna  acquistò alla medesima i nomignoli di Convalle \ne di Val di Roggio da un cas telletto ivi situato. \nAll’uno e all’altro pertanto intendeva riferire il registro \nvaticano di Cencio Camerario, nel quale si trovano \ninserite come terre tributarie della Santa Sede le massae \nin Rogio, et massae et terra in Convalli . \nLa chiesa dei SS. Simone e Giuda di Convalle, nominata \nnel catalogo della diocesi lucchese del 1260, è \nattualmente sottoposta al priorato di Pescaglia. \nLa parrocchia di Convalle conta 365 abitanti.",
    "original_title": "CONVALLE",
    "byte_offset": 3560036
  },
  {
    "context": "nella Valle del Montone in Romagna. ",
    "title": "CONVERSELLE",
    "body": "Casale che dà il nome a una parrocchia (SS. Giacomo e \nCristofano) nel piviere Comunità Giurisdizione e circa 2 \nmiglia toscane a ponente-maestro di Terra del Sole, \nDiocesi di Forlì, Compartimento di Firenze. \nÈ situato sopra una collina fra le più umili di quelle che \nstendonsi sino alla gran pianura di Forlì, fra il torrente \nSamoggia  e il fiume Montone, nel confine del \nGranducato. \nLa parrocchia di Converselle conta 166 abitanti.",
    "original_title": "CONVERSELLE",
    "byte_offset": 3561138
  },
  {
    "context": "nella Valle dell’Ombrone pistojese.",
    "title": "CONVERSINI (VILLA DEI)",
    "body": "Villa della nobil gente pistojese dei Conversini \nsituata fuori del subborgo meridionale di Pistoja, nel \npopolo di S. Maria alla Vergine, Comunità di Porta \nCarratica.",
    "original_title": "CONVERSINI (VILLA DEI)",
    "byte_offset": 3561638
  },
  {
    "context": "nella Val di Greve.",
    "title": "CONVERTOJE (SS. SILVESTRO E CRISTOFANO ALLE)",
    "body": "Casale e parrocchia nel piviere \ndi Cintoja, Comunità Giurisdizione e 2 miglia toscane a \ngrecale di Greve, Diocesi di Fiesole, Compartimento di \nFirenze. \nÈ posto sul fianco occidentale del poggio di Cintoja. A \nquesto popolo da lunga mano fu annessa la cura di S. \nCristofano a Lucolena, rammentata sino dal secolo X, e \ninserita nel catalogo delle chiese della diocesi Fiesolana \nstato redatto nel 1299. \nLa parrocchia dei SS. Silvestro e Cristofano alle \nConvertoje conta 144 abitanti.",
    "original_title": "CONVERTOJE (SS. SILVESTRO E CRISTOFANO",
    "byte_offset": 3561875
  },
  {
    "context": "oggi detta a MONTE PESCINI in Val di Merse.",
    "title": "COPPIANO (PIEVE A)",
    "body": "– Vedere MONTE PESCINI.",
    "original_title": "COPPIANO (PIEVE A)",
    "byte_offset": 3562438
  },
  {
    "context": "(già Quaratiana) in Val d’Evola.",
    "title": "CORAZZANO",
    "body": "Casale con antica pieve (S. Giovanni) nella Comunità \nGiurisdizione Diocesi e circa 5 miglia toscane a ostro di \nSanminiato, Compartimento di Firenze. \nEsiste sulla ripa destra della fiumana Evola lungo la \nstrada provinciale che da Sanminiato guida a Montajone. \nÈ in Corazzano una delle più vetuste pievi della Diocesi \ndi Lucca, della quale si riscontrano memorie sino dal \nsecolo VIII. \nNel luogo di Corazzano (Quaratiana) risiedeva nell’anno \n793 un gastaldo per conto del vescovo e della mensa di S. \nMartino di Lucca. (BERTINI, Mem. lucch. T. IV) \nI beni e tributi di questa pieve nei primi secoli dopo il \nmille furono in gran parte concessi ad enfiteusi dai \nvescovi lucchesi ai conti della Gherardesca, cui \nappartenevano quei conti Ugo e Tedice, il primo avo, e il \nsecondo genitore di un’altro Ugo giuniore, il quale ultimo \nconte, nel 1109 ai 18 settembre, promise di rilasciare \nlibere a Rangerio vescovo di Lucca le decime che \npercepiva nel piviere di Quarazzana. – Vedere \nBARBIALLA. \nLa pieve di Corazzano nel secolo XIII era matrice delle \nseguenti dodici chiese: S. Vito di Colle galli e S. Michele \nal Castello; S. Paolo di Colle galli; S. Giusto di Monte \nOdori; S. Lucia di Cusignano; SS. Pietro e Paolo di \nValconeghisi (Balconevisi); SS. Cristofano e Jacopo di \nScopeto ; S. Jacopo di Colle; S. Andrea di Corliano; S. \nGermano di Moriolo; S. Lorenzo di Casale; S. Gregorio e \nS. Michele di Caselle. \nAllorchè il piviere di Corazzano fu assegnato alla diocesi \ndi Sanminiato (anno 1622) le filiali dello stesso piviere \nerano ridotte a sole 5 tuttora esistenti, cioè: 1. S. Pietro di \nBalconevisi con l’annesso di S. Jacopo di Scopeto; 2. SS. \nVito e Modesto di Colle galli; 3. S. Andrea di Corliano; \n4. S. Lucia di Cusignano; 5. S. Germano di Moriolo. \nLa pieve di Corazzano è da gran tempo di padronato del \ncapitolo della Metropolitana di Firenze; ond’è che molti \ndi quei canonici ottennero in benefizio cotesta chiesa \nplebana. – Essa conta 105 abitanti.",
    "original_title": "CORAZZANO",
    "byte_offset": 3562534
  },
  {
    "context": "in Val d’Elsa.",
    "title": "CORBINAJA",
    "body": "Casale ch’ebbe parrocchia \n(S. Bartolommeo) annessa a S. Matteo di Granajolo nel \npiviere di Monte Rapoli, Comunità Giurisdizione e circa 4 \nmiglia toscane a maestro di Castel Fiorentino, Diocesi e \nCompartimento di Firenze. – Vedere GRANAJOLO.",
    "original_title": "CORBINAJA",
    "byte_offset": 1304694
  },
  {
    "context": "",
    "title": "CORBOLI (MONTE)",
    "body": "– Vedere MONTE CORBOLI in Val di Pesa.",
    "original_title": "CORBOLI (MONTE)",
    "byte_offset": 3564881
  },
  {
    "context": "",
    "title": "CORCARELLI",
    "body": "– Vedere COLLE CARELLI.",
    "original_title": "CORCARELLI",
    "byte_offset": 3564945
  },
  {
    "context": "sul Cerfone in Val Tiberina.",
    "title": "CORCIANO",
    "body": "Castello \ndistrutto dove era la chiesa parrocchiale di S. Donato nel \npiviere di Ranco, Comunità Giurisdizione Diocesi e \nCompartimento di Arezzo. \nFu uno dei castelli del contado aretino confermato \ndall’imperatore Carlo IV alla città di Arezzo con diploma \ndel 1356, quando in Corciano già qualche tempo \ndominavano i potenti Tarlati di Pietramala. Ma dopo che \nla Repubblica fiorentina, nel 1385, fece esaminare i diritti \ndi questi ultimi signori sopra alcune terre e villaggi del \ncontado aretino, fu deciso che Corciano, Vajalle, Ranco, \nAnghiari , Gaenna, Pianettole ed altre castella possedute \ndai Tarlati appartenessero veramente al Comune di \nArezzo, e per ciò essere le medesime ricadute alla \nRepubblica fiorentina, la quale con la compra, fatta nel \n1384 di Arezzo e del suo distretto era entrata in tutte le \nragioni di quella città. (AMMIRAT. Istor. fior. lib. XV)",
    "original_title": "CORCIANO",
    "byte_offset": 3564988
  },
  {
    "context": "in Val di Lima.",
    "title": "COREGLIA",
    "body": "Terra, già forte castello che \ndiede il titolo a una vicarìa, poi contèa, ora capoluogo di \nGiurisdizione e di Comunità, nella Diocesi e Ducato di \nLucca. \nQuesta terra, già compresa dentro i confini meridionali \ndella Garfagnana, è posta alla sinistra del torrente Agna \nsopra uno dei contrafforti che diramansi dall’a lpe di \nBarga e dal monte Rondinaja, nel grado 28° 11’ 8” di \nlongitudine e 44° 4’ 8” di latitudine, 4 miglia toscane a \nlevante di Barga; 6 miglia toscane a maestro dei Bagni di \nCorsena, e circa 20 miglia toscane a settentrione di Lucca. \nLe prime memorie di Coreglia appartengono alla storia \necclesiastica; ed è verso il secolo X quando si comincia a \nnominare Coreglia come una delle ville dipendenti dalla \npieve di Loppia nel Barghigiano. Essendochè le rendite \necclesiastiche dovute dagli abitanti di Coreglia alla  \nnominata pieve furono cedute ad enfiteusi nel 994 dal \nvescovo Gherardo a un Rodilando di Giovanni autore dei \nRolandinghi di Loppia; mentre tre anni prima (anno 991) \nil prelato medesimo aveva allivellato ai nobili di Corvaja \nla metà di tutti i proventi della pieve di Controne e sue \ndipendenze. – Vedere CONTRONE. \nNel 1048 dominava in Coreglia un Uberto di Rodilando, \nil quale fece parte di quella baronìa a un tale Giovanni, \ndetto Ghezio, e a un Guidone figlio di Teuzio. \n(CIANELLI, Memor. Lucch. T. III) \nNel 1272 Coreglia era già capoluogo di una delle vicarìe \ndella Repubblica lucchese; avvegnachè in detto anno si \nerano suscitate dissensioni per ragioni giurisdizionali fra \nla vicarìa di Coreglia e quelle di Barga e di Castiglione di \nGarfagnana. \nEra salito appena al supremo potere di Lucca Castruccio, \nche il castello di Coreglia divenne l’asilo e il punto di \nappoggio del contrario partito; sicchè quel capitano vi \naccorse con molti armati, e strinse la rocca di assedio, che \ndopo 58 giorni aprì le porte al nuovo signore, il quale \naffidò quella vicarìa all’amministrazione di un suo fedele. \nAlla morte di Castruccio travavasi in Coreglia per vicario \nSanti Castracani dei Falabrini di Lucca, quando Giovanni \nre di Boemia con privilegio del 5 ottobre 1333 vi sostituì \nFrancesco Castracani degli Antelminelli. \nDipendeva la stessa giurisdizione da quest’ultimo \npersonaggio, allorchè il castello di Coreglia (verso il \n1340) cadde in potere dei Fiorentini, cui lo ritolse nel \n1352 Francesco Castracani, che da quell’ora in poi prese \nil titolo di conte di Coreglia; titolo che gli fu confermato \nda Carlo IV con diploma del 12 maggio 1355. \nMa pochi giorni dopo l’investitura feudale della contea di \nCoreglia, Francesco Castracani si morì di violenta morte \ninsieme con un di lui figliuolo per mano di Arrigo e di \nValerano figli del famoso capitano suo cugino. Succedè, e si mantenne nel dominio di Coreglia Niccolò \nfigliuolo dell’estinto conte sino a che questi, nel 1386, \nessendosi accasato fuori di patria, fissò il suo domicilio e \nla sua famiglia nella città di Cagli. \nIl castello di Coreglia dopo la morte di Paolo Guinigi \nsignore di Lucca tornò in potere dei Fiorentini, dai quali \nfu rilasciato, dopo il trattato di pace del 28 aprile 1438, \nalla Repubblica di Lucca, mentre la maggior parte della \nstessa vicarìa fu assegnata al conte Francesco Sforza-\nVisconti. Ma questi, dopo tre anni, con un nuovo trattato \nripose sotto la signorìa di Lucca tutti i paesi componenti \nla vicarìa di Coreglia; e fu nel 14 maggio 1441 che i \nrespettivi popoli per mezzo dei loro sindaci prestarono \ngiuramento di fedeltà nelle mani degli Anziani di Lucca. \n(CIANELLI, Memor. Lucch. T. II) \nDopo quell’epoca la vicarìa di Coreglia fu suddivisa in \ndue giusdicenze; di una delle quali continuò ad essere \ncapoluogo Coreglia, dell’altra il  Borgo a Mozzano. \nComunità di Coreglia – L’estensione territoriale di questa \nComunità non è ancora esattamente conosciuta. Nello \nstato attuale essa abbraccia quella striscia di territorio che \ndal giogo del monte Rondinaja e dall’Alpe di Barga (dove \ntocca il ducato di Modena) si stende sino alla riva sinistra \ndel Serchio per una lunghezza di circa 7 miglia toscane \nnella larghezza di quasi 3 miglia toscane con una \npopolazione di 3735 abitanti. \nQuesta Comunità è circoscritta a ponente dall’alveo del \ntorrente Ania, mediante il quale confina con il territorio \nBarghigiano; dal lato di levante il torrente Fegana separa \nla Comunità di Coreglia da quella dei Bagni di Lucca sino \nal rio Camajore, dove subentra la Comunità del Borgo a \nMozzano, con la quale ultima fronteggia anche dal lato di \nostro mediante il fiume Serchio. \nNel territorio di Coreglia esiste una delle più alte \nmontuosità dell’Appennino toscano, poiché dalle \nosservazioni trigonometriche del professor padre Michele \nBertini di Lucca risulta, che la sommità del monte \nRondinaja è 3323,8 braccia lucchesi sopra il livello del \nmare, mentre l’altezza di quello detto delle Tre Potenze, \nstata segnalata a levante della foce che appellasi Giova, fu \ntrovata dal medesimo astronomo all’altezza assoluta di \n3275 braccia sopra lo stesso livello. Sul quale proposito \nne incombe avvertire, che il braccio lucchese equivale a \nmetri 0,5905, e in conseguenza essere tale misura un poco \nmaggiore del braccio fiorentino, il quale ultimo \ncorrisponde a soli metri 0,5836. \nLa nuova strada rotabile, che dalla Val di Lima varca \nl’Appennino lucchese per condurre a Modena, attraversa \nil distretto di Coreglia sino al varco del monte Rondinaja.  \nLa qualità delle rocce che costituiscono la superficie della \nstessa comunità appartiene per la maggior parte a quelle \ndi sedimento inferiore e medio disposte a strati inclinati e \nirregolarmente attraversate da filoni metalliferi, \nsegnatamente nel Monte Fegatese e sul Monte Rondinaja . \nLa chiesa parrocchiale di Coreglia dipendeva dalla pieve \ndi Loppia prima che questa venisse incorporata al \ndominio fiorentino del Barghigiano. \nL’attuale priorato ecclesiastico di Coreglia si estende \nanche fuori della vicarìa di tal nome, poiché abbraccia \nnella sua giurisdizione 12 parrocchie; cioè: 1. Prioria di S. \nMichele, già S. Martino di Coreglia; 2. S. Lorenzo nel \nPiano di Coreglia , Vicariato foraneo; 3. SS. Pietro e \nPaolo a Ghivizzano, Rettoria; 4. S. Maria Assunta a \nTereglio, idem; 5. S. Stefano a Lucignana , idem; 6. S. \nSilvestro a Vitiana, idem; 7. S. Romano di Gallicano, \nidem; 8. S. Genesio del Cardoso , idem; 9. S. Jacopo di \nGallicano , Pieve; 10. S. Margherita di Bolognana, \nRettorìa; 11. S. Martino di Verni, idem; 12. S. Giusto di \nMotrone del Borgo , idem. \nLe prime sei parrocchie dipendono dalla vicarìa di \nCoreglia, tutte le altre sono della vicarìa di Gallicano, \nmeno quella di Motrone, che spetta alla giurisdizione del \nBorgo a Mozzano. \nRisiedono in Coreglia il gonfaloniere, e il giusdicente che \nha il titolo di commissario, un cancelliere civile, un \ncamarlingo e un maestro di scuola. L’ufizio di esazione \ndel Registro trovasi al Borgo a Mozzano, gli altri dicasteri \nsono in Lucca. \n \nQUADRO della popolazione della Comunità e Vicarìa di \nCOREGLIA nel Ducato di Lucca all’anno 1832 \n \n- nome del luogo: Coreglia Terra; titolo della chiesa: S. \nMichele (Prioria); diocesi cui appartiene: Lucca; abitanti \nanno 1832: n° 1159 \n- nome del luogo: Pianio di Coreglia; titolo della chiesa: \nS. Lorenzo (Rettoria); diocesi cui appartiene: Lucca; \nabitanti anno 1832: n° 519 \n- nome del luogo: Ghivizzano; titolo della chiesa: SS. \nPietro e Paolo (Rettoria); diocesi cui appartiene: Lucca; \nabitanti anno 1832: n° 517 \n- nome del luogo: Gramignana; titolo della chiesa: \nCappellania succursale; diocesi cui appartiene: Lucca; \nabitanti anno 1832: n° 178 \n- nome del luogo: Lucignana; titolo della chiesa: S. \nStefano (Rettoria); diocesi cui appartiene: Lucca; abitanti \nanno 1832: n° 339 \n- nome del luogo: Tereglio; titolo della chiesa: S. Maria \nAssunta (Rettoria); diocesi cui appartiene: Lucca; abitanti \nanno 1832: n° 653 \n- nome del luogo:Vitiana; titolo della chiesa: S. Silvestro \n(Rettoria); diocesi cui appartiene: Lucca; abitanti  anno \n1832: n° 368 \n \n- TOTALE abitanti : n° 3733 \nLa popolazione della Comunità e Vicarìa di Coreglia \nall’anno 1744 ascendeva a 3186 abitanti.",
    "original_title": "COREGLIA",
    "byte_offset": 1754006
  },
  {
    "context": "del Mugello di Val di Sieve.",
    "title": "CORELLA",
    "body": "Casale con pieve \n(S. Martino) e sovrastante fortilizio diruto, già noto sotto \nil nome della rocca di Belforte nell’Appennino omonimo, \nComunità Giurisdizione e circa 5 miglia toscane a \nsettentrione-grecale di Dicomano, Diocesi e \nCompartimento di Firenze. \nEbbe nome di Corella, oppure lo diede al borro che \nscende in Sieve da quell’Appennino, lungo il qual \ntorrentello esiste una via mulattiera che sale al luogo delle \nScalette per entrare di là nella Valle del Lamone, via che \nriescì fatale alla compagnia del capitano Lando nell’anno \n1368. – Vedere BELFORTE di Mugello. \nFu Corella tra i castelli confermati in feudo ai conti Guidi \nda Arrigo VI (anno 1191) e da Federigo II (anni 1220 e \n1247), talchè uno di essi (Simone del Conte Guido Novello) portava il titolo di conte di Corella e di \nAmpinana, mentre il giuspadronato della chiesa plebana \ndi Corella era stato donato ai monaci della badia di S. \nMiniato al Monte presso Firenze, cui venne confermato \nsino dall’anno 1184 per bolla del pontefice Lucio III. \nLa pieve di Corella fu riedificata nel secolo XVIII poco \nlungi dalla pieve vecchia, di cui verso la metà del secolo \nXIV è stato pievano un Marsuppini. \nLa chiesa medesima aveva suffraganee le seguenti cure; \n1. S. Pietro a Corella , ora annessa alla pieve; 2. S. Donato \na Paterno, eretta in prioria nel 1565; 3. SS. Lucia e \nCristina a Casa Romana; 4. S. Lorenzo a Fabbiano, da \ngran tempo ammensata alla precedente; 5. S. Michele ad \nAmpinana; 6. S. Martino al Rossojo; 7. S. Niccolò alla \nTorricella, ora unito al popolo del Rossojo . \nDa Corella sortì i natali e prese il cognome il letterato e \npoeta fra Domenico dell’ordine de’Predicatori, che fiorì \nnel secolo XV, autore di un poema, il Theotocon, dedicato \na Pietro di Lorenzo de’Medici. \nLa cura della pieve di S. Martino a Corella conta 611 \nabitanti.",
    "original_title": "CORELLA",
    "byte_offset": 3574233
  },
  {
    "context": "nel Val d’Arno casentinese.",
    "title": "COREZZO",
    "body": "Casale e contrada \nmontuosa con pieve (S. Andrea) nella Comunità e 7 \nmiglia toscane a settentrione di Chiusi casentinese, \nGiurisdizione di Poppi, Diocesi e Compartimento di \nArezzo. \nRisiede fra le selve di castagni e praterie sopra un \ncontrafforte dell’Appennino, fra l’alpe di Serra e il \nBastione, sulla ripa destra del torrente omonimo che \ncostituisce il ramo più settentrionale del Corsalone. \nLa prima memoria superstite di Corezzo risale all’anno \n967, quando l’imperatore Ottone I accordò in feudo ai \nnobili di Chiusi e di Caprese una gran parte \ndell’Appennino fra il Bastione, l’Alvernia e l’Alpe della \nLuna, compresa la foresta di Corezzo  nel contado \nAretino. Della quale tenuta si designarono nel citato \ndiploma i confini con le seguenti espressioni: ab uno lato \nlocus qui dicitur Balneo, a secundo terram S. Donati \n(cioè, della cattedrale di Arezzo), a tertio lato via quae \ndicitur terra Rubiola, a quarto lato montem qui dicitur \ncastrum Sabini . \nAi conti di Chiusi subentrarono in Corezzo i conti Guidi \ndi Bagno, ai quali, nel 1385, la Repubblica fiorentina \nrilasciò quel distretto a titolo di feudo, sino a che per \nribellione fu loro ritolto nel 1404, e quindi incorporato al \nterritorio fiorentino. \nLa pieve di S. Andrea a Corezzo attualmente ha \nsuffraganee le parrocchie di S. Michele di Biforco e di S. \nFabiano a Monte Silvestri. \nLa parrocchia di Corezzo conta 163 abitanti.",
    "original_title": "COREZZO",
    "byte_offset": 3576154
  },
  {
    "context": "di Garfagnana nella Valle superiore del Serchio.",
    "title": "CORFINO",
    "body": "Casale che ha preso nome da un’antica città \ndell’Abruzzo e lo ha dato a uno dei bastioni \ndell’Appennino di S. Pellegrino, così detto l’Alpe di \nCorfino, con chiesa parrocchiale (S. Lorenzo) antica \nfiliale della pieve Fosciana, nella Comunità e circa 3 \nmiglia toscane a maestro di Villa Colle mandrina, \nGiurisdizione di Castelnuovo di Garfagnana, Diocesi di \nMassa Ducale, già di Lucca, Ducato di Modena. \nÈ situato sul fianco occidentale dell’Appennino omonimo \nfra i villaggi di Sassorosso e di Soraggio, alla destra del \ntorrente Corfino che prende più sotto il nomignolo di \nMozzanella da un vico che lo avvicina. \nLa Massa e Terra di Corfine è rammentata nel registro \nvaticano di Cencio Camerario, e la sua chiesa \nparrocchiale leggesi nella bolla da Alessandro III diretta \nnel 1168 a Jacopo pievano di Fosciana. \nNel 1370 Orlando e Alderigo degli Antelminelli con altri \nnemici del governo di Lucca devastarono talmente il \ncasale e contrada di Corfino, che i reggitori di quella città \ncon decreto pubblico esentarono per sei anni quegli \nabitanti dalle pubbliche gravezze. \nNell’alpe di Corfino nidificano le aquile sopra le caverne \nsparse fra le rupi di quei monti, entro cui trovansi in gran \ncopia stalattiti, sorgenti e cadute di acque, una delle quali \nsopra Corfino è capace di far volgere le macine di due \nmulini. \nLa chiesa di Corfino aveva il fonte battesimale sino dal \nsecolo XIV, ed ha attualmente una cappella curata nel \nvicino casale di Canigiano. \nLa parrocchia di Corfino conta 556 abitanti.",
    "original_title": "CORFINO",
    "byte_offset": 3577630
  },
  {
    "context": "in Val di Magra.",
    "title": "CORGNOLA",
    "body": "Piccolo casale compreso \nnella parrocchia della pieve de’SS. Ippolito e Cassiano, \nComunità Giurisdizione e circa 2 miglia toscane a \nscirocco di Bagnone, Diocesi di Pontremoli, \nCompartimento di Pisa.",
    "original_title": "CORGNOLA",
    "byte_offset": 3579240
  },
  {
    "context": "in Val d’Arbia.",
    "title": "CORINA",
    "body": "– Vedere CURINA.",
    "original_title": "CORINA",
    "byte_offset": 3579476
  },
  {
    "context": "in Val di Magra.",
    "title": "CORLAGA",
    "body": "Casale con parrocchia (SS. \nPietro e Paolo) nella Comunità Giurisdizione e 4 miglia \ntoscane e settentrione di Bagnone, Diocesi di Pontremoli, \ngià di Luni-Sarzana, Compartimento di Pisa. \nRisiede in costa sul monte Orsajo fra i torrenti Acquetta e \nMonia, sull’estremo confine del distretto di Bagnone con \nl’exfeudo di Treschietto, di cui Corlaga faceva parte \ninnanzi che quei terrazzani si liberassero dalla tirannia di \nLeonardo di Azzolino ultimo loro signore per darsi in \naccomandigia al dominio di Firenze. Lo che seguì per atto \npubblico del 31 gennajo 1538, stile comune, sino a che il \nsecondo duca (Cosimo I) nel 1551, mediante uno sborso \ndi denari ai marchesi eredi dell’estinto Leonardo, assicurò \ncon migliore ragione l’acquisto di Corlaga  e sue \ndipendenze al dominio del Granducato. – Vedere \nBAGNONE Comunità. \nLa parrocchia de’SS. Pietro e Paolo a Corlaga conta 245 \nabitanti.",
    "original_title": "CORLAGA",
    "byte_offset": 3579525
  },
  {
    "context": "in Val d’Evola.",
    "title": "CORLIANO (S. ANDREA A)",
    "body": "Casale con \nparrocchia filiale della pieve di Corazzano, Comunità \nGiurisdizione Diocesi e 4 miglia toscane a scirocco di \nSanminiato, Compartimento di Firenze. \nÈ una delle antiche ville del distretto Sanminiatese, situata \nin una piaggia cretosa, che ha dal lato di levante il fosso \nEnsi, e dalla parte di ponente la fiumana dell’Evola. Riferisce probabilmente a questo Corliano quella corte di \nCoriano  rammentata sino dal 780 dai nobili fondatori \ndella badia di S. Savino presso Pisa, i quali possedevano \nmolte corti nel Val d’Arno inferiore, e nel territorio di S. \nMiniato. \nLa parrocchia di S. Andrea a Corliano conta 101 abitanti.",
    "original_title": "CORLIANO (S. ANDREA A)",
    "byte_offset": 3580471
  },
  {
    "context": "in Val Tiberina. ",
    "title": "CORLIANO (S. GIO. BATTISTA A)",
    "body": "Casale che dà il titolo a una chiesa plebana, nella \nComunità Giurisdizione e circa 4 miglia toscane a \nsettentrione di Pieve S. Stefano, Diocesi di Sansepolcro, \ngià di Arezzo, al cui Compartimento appartiene. \nÈ situato sulla ripa sinistra del Tevere lungo la strada che \nrimonta la valle fra il monte Modina e il poggio della \nZucca. \nIl pievanato di Corliano comprende sette parrocchie; 1. S. \nGiovanni Battista a Corliano , pieve; 2. SS. Trinità a \nBulcianello, cura; 3. S. Niccolò a Cananeccia , idem; 4. S. \nPaolo a Cercetole con l’annesso S. Giovanni Battista a \nRoti, idem; 5. S. Cristofano a Fratelle, idem; 6. S. \nLorenzo alle Ville di Roti, idem; 7. S. Pietro a \nValsavignone, idem. \nLa parrocchia della pieve di Corliano conta 107 abitanti.",
    "original_title": "CORLIANO (S. GIO. BATTISTA A)",
    "byte_offset": 3581176
  },
  {
    "context": "nel Val d’Arno inferiore. ",
    "title": "CORLIANO (S. STEFANO A)",
    "body": "Casale con chiesa prepositura nella Comunità e 2 miglia \ntoscane a ostro-libeccio di Cerreto Guidi, Diocesi di \nSanminiato, già di Lucca, Compartimento di Firenze. \nÈ posto alla base dei colli che fanno cornice al monte \nAlbano fra Fucecchio e Cerreto Guidi. \nProbabilmente questa cura subentrò alla parrocchia di S. \nStefano di Lontrano della pieve di S. Bartolommeo di \nGavina, descritta nel catalogo della diocesi lucchese \ndell’anno 1260, e in un balzello della Repubblica \nfiorentina del 1444. \nLa parrocchia di S. Stefano a Corliano conta 176 abitanti.",
    "original_title": "CORLIANO (S. STEFANO A)",
    "byte_offset": 3581991
  },
  {
    "context": "in Val di Serchio.",
    "title": "CORLIANO e RIGOLI",
    "body": "– Vedere RIGOLI dei BAGNI di S. GIULIANO.",
    "original_title": "CORLIANO e RIGOLI",
    "byte_offset": 3582614
  },
  {
    "context": "nella Valle del Santerno.",
    "title": "CORNACCHIAJA (BORGO e PIEVE DI)",
    "body": "– Vedere BORGO A CORNACCHIAJA.",
    "original_title": "CORNACCHIAJA (BORGO e PIEVE DI)",
    "byte_offset": 3582701
  },
  {
    "context": "",
    "title": "CORNANO",
    "body": "– Vedere CORNIANO nel Casentino e in Val di Merse.",
    "original_title": "CORNANO",
    "byte_offset": 3582798
  },
  {
    "context": "in Val di Pesa.",
    "title": "CORNAZZANO",
    "body": "Villa che diede il titolo \nalla cura de’SS. Jacopo e Cristofano a Cornazzano \nannessa alla pieve di S. Ippolito in Val di Pesa, Comunità \ne Giurisdizione di Monte Lupo, Diocesi e Compartimento \ndi Firenze. \nUn Gherardo da Cornazzano fu uno dei nobili che assisté \na un placito dato in Lucca nel 1099 dalla contessa \nMatilde.",
    "original_title": "CORNAZZANO",
    "byte_offset": 3582866
  },
  {
    "context": "",
    "title": "CORNETA o CORNETO di Arezzo",
    "body": "Casale stato già un \ncomunello delle Camp erìe di Arezzo nel quartiere di \nBagnolo, Comunità Giurisdizione Diocesi e \nCompartimento di Arezzo, da cui trovasi circa 3 miglia \ntoscane a levante. \nForse da questo casale prese il nomignolo la chiesa di S. \nFelicita in Cornaria che fu nel suburbio orientale di \nArezzo.",
    "original_title": "CORNETA o CORNETO di Arezzo",
    "byte_offset": 3583228
  },
  {
    "context": "nella Maremma massetana.",
    "title": "CORNATA o CORNATE DI GERFALCO",
    "body": "Sotto una tale denominazione \nsogliono appellarsi due gioghi di una montuosità a \nschiena di dromedario, uno dall’altro isolato mediante un \ncollo intermedio. Le quali due prominenze trovansi nella \ndirezione da scirocco a maestro, circa un miglio toscano \nfra loro distanti, presso le sorgenti del fiume Cecina e \nquelle del torrente Pavone; nel grado 28° 39’ di \nlongitudine e 43° 9’ di latitudine a 1450 braccia sopra il \nlivello del mare Mediterraneo, e intorno a 340 braccia \ninferiori alla sommità del poggio di Montieri, di cui le \nCornate di Gerfalco possono riguardarsi qual contrafforte \noccidentale. \nIl dorso e i fianchi superiori delle Cornate sono formati di \npietra viva disposta a scaglia di pesce; la quale consiste \nper lo più in una calcarea ammonitica color rossiccio che, \na luoghi, dallo stato compatto convertesi in una roccia \nsotto-salina. Infatti il chiaro geologo Paolo Savi trovò in \nquesta montagna uno degli esempii delle alterazioni \nplutoniane sofferte dalla calce carbonata compatta nei \nmonti della Toscana. \n«Se dalla cima delle Carline, ossia dal giogo \nsettentrionale di Gerfalco (il quale è coperto da strati di \nmacigno volti con le loro testate verso la Cornata \naustrale) se da quella cima, diceva il Savi, calasi nella \nvalle o incurvatura intermedia a questi due gioghi, \npassando sopra le testate di macigno sempre più alterato, \nsi arriva infine sullo schisto galestrino e sul calcare \nrossastro, da cui la vallatella è formata.» \n«Risalendo poi sull’opposta costiera della Cornata, \nincontransi quà e là strati di calcare compatto rossiccio, \nracchiudenti pezzi stiacciati di selce corneo, divisi da \nstraterelli di schisto argilloso pure rossiccio. Questo \ncalcare perdesi in seguito nella gran massa della Cornata, \nche sembra quasi tutta formata da un calcare più o meno \nsalino. Sulla cima e dai lati settentrionale e meridionale \ndello stesso monte vedesi manifetsa la conversione del \ncalcare compatto rossastro in calcare salino o semi -salino. \nIn quel sito sono frequentissime le impronte ed i modelli \ndi Ammoniti, i quali per il solito si trovano nell’interno \ndel calcare compatto rossastro e nello schisto, da cui sono \ndivisi i suoi strati: ma qualche volta ivi s’incontrano \nancora alcune ammoniti convertite in calcare salino. – Sul \npendìo meridionale della scoscesa cornata vi è la cava di \nquel marmo o Broccatello, detto di Montieri, simile a \nquello della Gherardesca, e che ha servito per ornare il \nDuomo di Siena.» \n«Il prossimo poggio di Montieri ha egli pure una simile \nstruttura e formazione; il calcare salino ne forma \nl’interno, ed in questo calcare si perdono quelli strati di \ncalcare rosso più o meno alluminoso, che gli sono \naddossati.» (Nuovo Giornale Pisano. N.° 78)  ",
    "original_title": "CORNATA o CORNATE DI GERFALCO",
    "byte_offset": 3583581
  },
  {
    "context": "nella Valle del Savio. ",
    "title": "CORNETO DELLA FAGGIUOLA",
    "body": "Casale con torre e chiesa parrocchiale (S. Martino) nella \nComunità e 8 miglia toscane a grecale di Verghereto, \nGiurisdizione di Bagno, Diocesi di Sarsina, \nCompartimento di Arezzo. \nÈ situato sopra un poggio, alla cui base orientale scorre la \nfiumana Para , fra gli antichi possessi dei nobili della \nFaggiuola e quelli appartenuti ai monaci del Trivio, ai \nquali i Faggiuolani servirono un tempo in qualità di \ngiusdicenti, o di vicarj, innanzi che la facessero costà da \nassoluti padroni. \nUn documento del 9 dicembre 1298, proveniente dalla \npreaccennata badia, ci scuopre quel Ranieri che Dante \nAlighieri figurò nella bolgia infernale del sangue bollente \n(INFERNO. Cant. XII) fra quei prepotenti che fecero alle \nstrade tanta guerra: quel Ranieri da Corneto che fu padre \ndel famoso capitano ghibellino Uguccione della \nFaggiuola. Un atto rogato in S. Martino di Corneto per \ninteresse dell’abbazia del Trivio da una, e i fratelli \nUguccione, e Ribaldo figli del fu Ranieri della Faggiuola \ndall’altra parte, ne mette a portata su di ciò. È un \ncompromesso, pel quale le parti testè nominate si \nobbligano di stare al giudizio degli arbitri per causa di \nalcune pretensioni dei Faggiuolani contro i monaci del \nTrivio. I quali arbitri lodarono, che questi ultimi \ndovessero pagare ai fratelli Uguccione, Ribaldo e \nFondazza figli di Ranieri della Faggiuola lire 900 per le \nspese da essi fatte all’oggetto di custodire per conto e \ninteresse dell’abate del Trivio il suo castello di \nSelvapiana  e per le provvisioni e salarj, di cui essi erano \ncreditori. \nUn’altra conferma che quei Faggiuolani esercitassero \nl’ufizio dei giusdicenti o di viarj dell’abate del Trivio, si \ntrova in altro istrumento della stessa badia, fatto ai 31 \ndicembre 1298, col quale l’abate Giunta costituì per sei \nmesi Uguccione di Ranieri della Faggiuola in vicario \ndelle terre, castella e luoghi tutti del monastero del Trivio, \na condizione di rilasciare a quell’ufiziale la terza parte \ndelle multe dovute dai vassalli. \nMa appena Federigo fratello di Uguccione ebbe indossato \nla cocolla dei Ca maldolensi, fu facile a Uguccione \nd’installare il germano nella carica di abate del Trivio, per \nimpadronirsi dei possessi della stessa badia, e ritenere a \ntitolo di feudo i paesi, dei quali era stato poco innanzi un \nmero amministratore. \nInfatti col trattato di pace di Sarzana del 1353 a Neri di \nUguccione, come seguace dell’arcivescovo Visconti, \nvennero confermati in proprietà assoluta 72 castella o \nville del Trivio e della Massa Trabaria, fra le quali fuvvi \nanche il castello di Corneto. \nLa parrocchia di S. Martino a Corneto conta 71 abitanti.",
    "original_title": "CORNETO DELLA FAGGIUOLA",
    "byte_offset": 3586440
  },
  {
    "context": "in Val di Fiora.",
    "title": "CORNETO (TORRE di)",
    "body": "Torre esistita nel \ncontado e diocesi di Sovana, di cui si fa menzione in varie \nmembrane appartenute alla badia di S. Salvadore sul \nMontamiata, e precipuamente sotto gli anni 995, 1014, \n1015 e 1016 (ARCH. DIPL. FIOR.)",
    "original_title": "CORNETO (TORRE di)",
    "byte_offset": 3589172
  },
  {
    "context": "(Cornetula) in Val di Sieve.",
    "title": "CORNETOLE",
    "body": "Casale e \nparrocchia (S. Stefano) con l’annesso di S. Martino a \nBriano, nel piviere Comunità e circa 2 miglia toscane a \nostro di S. Piero a Sieve, Giurisdizione di Scarperìa, \nDiocesi e Compartimento di Firenze. \nÈ situato sulla ripa destra del torrente Carza e della strada \nRegia bolognese. – Le più antiche ricordanze superstiti di \nquesto casale si trovano fra le pergamene già possedute \ndalla badia di Buonsolazzo, una delle quali è del 1122. \nImportante sopra le altre è un lodo pronunziato (ERRATA: \nli 17 settembre 1317) li 11 settembre 1317, nel quale si \ndichiara, che alcune possessioni situate nel popolo di S. \nStefano a Cornetole, per conto di che reclamava in nome \ndel monastero l’abate di Buonsolazzo, appartenevano a \nBernardino (ERRATA: del fu Ugo di Giambuono) del fu \nGiambuono Medici . (ARCH. DIPL. FIOR.  Carte di \nCestello) \nTale documento archetipo giova, non tanto a indicare \nalcuni degli aviti possessi della stirpe illustre dei Medici \noriunda del Mugello, ma ci mostra due individui della \ndiscendenza, io credo, di quel Giambuono Medici, che i \ngenealogisti pongono alla testa della potente famiglia, che \narrivò a salire sul trono della Toscana. \nLa parrocchia di S. Stefano a Corentole conta 225 \nabitanti.",
    "original_title": "CORNETOLE",
    "byte_offset": 51913
  },
  {
    "context": "in Val di Magra.",
    "title": "CORNEVIGLIO (MONTE)",
    "body": "Uno dei \nmonti dell’Appennino che si alza fra i fiumi Vara e \nMagra, a 1992 braccia sopra il livello del Mediterraneo e \nla cui sommità è situata fra il grado 27° 30’ di longitudine \ne il grado 44° 16’ di latitudine. \nÈ un contrafforte meridionale che diramasi dai più alti \ngioghi dell’Appennino, denominato monte Gottaro , a cui \ncollegasi mediante la montuosità di Monte Rotondo, il \nprimo dei quali ha un’elevatezza di 2805 braccia, l’altro \ndi 1985 sopra il livello del mare. Il monte Corneviglio  ha \nsul fianco meridionale il territorio di Calice e nel suo \ndorso l’exfeudo di Mulazzo con una parte della Comunità \ndi Zeri spettante al Granducato, mentre dal lato di ponente \nsi estende sull’exfeudo di Suvero, e dal lato opposto su \nquello di Giovagallo.",
    "original_title": "CORNEVIGLIO (MONTE)",
    "byte_offset": 3590736
  },
  {
    "context": "(Cornia et Cornium flumen) nella Maremma massetana.",
    "title": "CORNIA fiume",
    "body": "Questo che si crede il favoloso \nfiume Linceo accennato nella sua Alexandra  da Licofrone, \nscaturisce per due rami, (la Cornia, e la Corniaccia) sulla \nschiena occidentale dei monti di Castelnuovo di Val di \nCecina, fra i Lagoni del Sasso e di Monte Rotondo che le \nstanno a sinistra e quelli della Leccia, di Serazzano, e di \nLustignano che sono alla sua destra, là dove fu il castello \nappellato col nome medesimo di Cornia, nel grado 28° \n32’di logitudine e 43° 11’di latitudine, circa 24 miglia \ntoscane lungi dalla sua foce nel mare che è 3 miglia \ntoscane a levante di Piombino, dopo avere attraversato il \nsuo padule, il quale per nuove opere idrauliche mercè \ndella Cornia si và attualmente a colmare. \nI principali influenti della Cornia sono, dal lato sinistro il \ntorrente Milia, il quale fluisce dai poggi fra Massa e \nMonte Rotondo e il Risecco, che nasce nel poggio stesso \ndi Monte Rotondo. Accoglie dal lato destro il torrente Massera , che scaturisce sopra la badia di Monte Verdi, e \nil fosso Rimerdancio che ha origine sul dorso di monte \nCalvi dietro Campiglia. Un unico superbo ponte di marmo \nbianco dei monti di Campiglia da quattro anni in quà, per \nla munificenza di LEOPOLDO II, attraversa la Cornia \nlungo la nuova strada Regia massetana un miglio e mezzo \na levante-scirocco della Caldana di Campiglia. \nPoche valli riuniscono al pari di questa della Cornia in \ntanto piccolo perimetro oggetti da richiamare la curiosità \ne le indagini tanto dei cultori della storia naturale, quanto \ndi quelli che studiano la storia e le vicende politiche dei \npopoli. – Imperocchè se gli uni hanno occasione di \nmaravigliarsi del singolarissimo fenomeno di tanti \nbulicami vaporosi, di cotanta copia di acido borico, di sì \nnumerosi Lagoni che scaturiscono da un nodo di monti fra \nle sorgenti di tre opposti fiumi (la Cornia, la Merse e la \nCecina); se costà i naturalisti trovano quantità immensa di \nmofete, di acque termali, di filoni metallici di varia \nspecie, di vitrioli, di solfi e di pietre alluminifere, non \noffre la Val di Cornia meno scarsa suppellettile agli \narcheologi tormentati dalla bramosia di rintracciare la \ndisputata città etrusca di Vetulonia, le sue terme, la selva \nVetletta e la mansione di Manliana  dei tempi Romani: \nmentre un’altra specie di antiquarj desidererebbe di \nsvelare per qual cagione nel medio evo una gran parte \ndella stessa valle portava il titolo di Contado, e di \nsubdominio Cornino  nel territorio e giurisdizione \nLucchese? – Vedere VETULONIA, GUALDO di Val di \nCornia, CORNINO (CONTADO) e BAGNI \nVETULONIENSI, o del RE.",
    "original_title": "CORNIA fiume",
    "byte_offset": 3591565
  },
  {
    "context": "",
    "title": "CORNIA castello in Val di Cornia",
    "body": "Molti diplomi pisani \nrammentano come posto sui confini del distretto della \nRepubblica di Pisa il perduto castello che prese il nome \ndal fiume e dalla valle della Cornia in cui era situato; ma \nnessun documento fu reso di pubblica ragione per \nsegnalare in quale situazione, e in qual parte della stessa \nvalle fosse collocato il castello di Cornia. Si poteva al più \nsupporre che esso fosse compreso nel distretto e diocesi di \nVolterra, dal trovare il castello di Cornia fra quelli \nconcessi in feudo da Arrigo VI a Ildebrando \nPannocchieschi vescovo di detta città. \nToglie ogni dubbio su di ciò un processo instituito dal \nComune di Volterra nel 1295, e terminato (ERRATA : li 31 \nmaggio 1296) li 31 marzo 1296, ad oggetto di riconoscere \ni confini della corte, ossia del territorio già appartenuto al \ndistrutto castello di Cornia. Furono a tal uopo esaminate \nle più vecchie persone native dei paesi limitrofi; le quali \ndichiararono, che il distretto, o corte del castello che si \nricercava, era limitato, da un lato dal fiume Cornia sino \nall’influente del botro di Ricavo, e di là a Casa Magliani, \nall’Acqua Calda e al poggio Vecchienna, da dove \nscendeva a S. Quirico, e al Piano de’Cagivoli, e di là per \nla vie del Rio Putrido rimontando il botro di questo nome \n(oggi Riputine?) sino alla Fontanella , di dove arrivava \nsino al monte Cassiano. Costà entrava nel rio Tassi (forse \nl’attuale Ritasso) e con esso scendeva alla Serra  della \nsteccaja. \nDalla sopra espressa dichiarazione per tanto apparisce, \nche la corte o territorio del perduto castello di Cornia era \nalla sinistra di questo fiume, e che abbracciare doveva nel \nsuo perimetro, oltre il poggio di Vecchienna, il lago \nsulfureo, e una parte dei Lagoni di Monte Rotondo, col \nqual paese quello di Cornia sembra che confinasse dal \nlato di levante e di scirocco; mentre dalla parte di ostro \nessere doveva a contatto col territorio di Castiglion \nBernardi. Altronde dall’opposto lato, cioè, sulla ripa \ndestra del fiume Cornia, a tenore del processo \npreaccennato, il distretto dal castello di Cornia confinava \ncon quelli di Monteverdi, di Lustignano, di Serazzano e \ndella Loccia, castelli tutti che (meno Monte Rotondo) \nappartenevano a quell’epoca al contado di Volterra. \n(ARCH. DIPL. FIOR. Carte della Com. di Volterra)",
    "original_title": "CORNIA castello in Val di Cornia",
    "byte_offset": 3594256
  },
  {
    "context": "",
    "title": "CORNIA nella montagna di Pistoja",
    "body": "Rocca con avanzi di \nmura castellane, posta a cavaliere della terra di \nCutigliano, della cui pieve era suffraganea la diruta chiesa \ndi S. Anna di Cornia. \nFu in questa rocca, dove nel 1402 con le sue genti si \nrifugiò, e dalle masnade dei potenti Cancellieri si trovò \nassediato Niccolò Guasconi vicario per la Repubblica \nfiorentina nella montagna di Pistoja, in guisa che dovè \ninviarsi da Firenze un buon numero di armati che \nfugarono i nemici d’attorno al castello di Cornia, e il \nvicario da quella molestia liberarono. (AMMIR. Istor. \nFior.) – Vedere CUTIGLIANO.",
    "original_title": "CORNIA nella montagna di Pistoja",
    "byte_offset": 3596622
  },
  {
    "context": "in Val d’Ambra.",
    "title": "CORNIA DI CIVITELLA",
    "body": "Villaggio con \ncastellare e parrocchia (S. Angelo) nella Comunità \nGiurisdizione e circa 2 miglia toscane e libeccio di \nCivitella, Diocesi e Compartimento di Arezzo. \nGiace sulla cresta dei colli che scendono dal monte di \nPalazzuolo , e che separano la Val di Chiana dalla Val \nd’Ambra. \nSino dal secolo XI il villaggio di Cornia era di padronato \ndei monaci della badia d’Agnano, il di cui abate nel 1350 \nsottopose Cornia insieme con gli altri luoghi di Val \nd’Ambra all’accomandigia della Repubblica fiorentina. \nS. Angelo di Cornia conta 292 abitanti.",
    "original_title": "CORNIA DI CIVITELLA",
    "byte_offset": 3597241
  },
  {
    "context": "",
    "title": "CORNIA in Val di Sieve",
    "body": "Casale e torrente da cui prese il \ndistintivo la soppressa chiesa parrocchiale di S. Niccolò a \nCornia nel piviere di Frascole, Comunità Giurisdizione e \ncirca 2 miglia toscane e levante di Dicomano, Diocesi di \nFiesole, Compartimento di Firenze. \nRisiede sopra un poggio che propagasi dallo sprone \noccidentale del monte Falterona fra il fosso Cornia e il \ntorrente Dicomano.",
    "original_title": "CORNIA in Val di Sieve",
    "byte_offset": 3597851
  },
  {
    "context": "nella Valle della Cornia.",
    "title": "CORNINO (CONTADO e SUBDOMINIO)",
    "body": "Una gran porzione della valle percorsa dal \nfiume Cornia, all’epoca dei Longobardi e sotto il dominio \ndei re Carolingi portava il titolo di contado e di \nsubdominio Cornino, compreso e dipendente dalla \ngiurisdizione politica di Lucca. La quale giurisdizione \nlucchese sopra i paesi di Val di Cornia trovasi registrata in \npiù documenti del secolo VIII; e prima di tutti nell’atto di \nfondazione della badia di S. Pietro a Palazzuolo, ossia di \nMonte Verdi, all’anno 754, luogo, che si dichiara situato nella judiceria lucchese. Non pochi altri istrumenti di quel \nsecolo e del successivo spettanti all’oratorio di S. Regolo \npresso la Madonna del Frassine rammentano il Gualdo \ndel Re nel distretto Cornino; e un diploma di Lodovico \nIV, dato in Roma nel 901, conferma al vescovo Pietro di \nLucca il castello di Castiglioni (detto poi Castiglion \nBernardi) prope subdominio Cornino, etc. \nÈ un campo ancora vergine che si offre agli eruditi per \nrompere e razzolare, non osando io congetturare, se il \ndesignato contado e subdominio Cornino  già compreso \nnel distretto della città e diocesi di Populonia, dopo la \nstrage fatta dal duca Gummarit fosse dichiarato regalia dei \nre Longobardi, ai quali in origine sembra che \nappartenesse il Gualdo del Re, o selva regia col Bagno del \nRe, posseduto in seguito dai duchi Lucchesi, o ceduto in \nsubdominio ad altri cortigiani. Fra i quali sono da notarsi \nquel Guidoaldo medico dei re Desiderio e Adelchi, che \nnell’anno 766 assegnò, fra le altre sostanze, al monastero \ndi S. Bartolommeo di Pistoja, una sua corte situata nella \nmaremma in loco Cornino ; quel (ERRATA : Talesperiano) \nWalrando voscovo di Lucca figlio del duca lucchese \n(ERRATA: Walprando) Walerto; quel Pertualdo padre del \nvescovo lucchese Peredeo; quel Tassilone longobardo di \nLucca; e finalmente il famoso Walfredo nobile pisano e i \nsuoi illustri discendenti, stati possessori di grandi tenute \nnel contado Cornino.\n– Vedere BAGNI VETULONIENSI \no del RE, GUALDO del RE e FRASSINE (MADONNA \ndel).",
    "original_title": "CORNINO (CONTADO e SUBDOMINIO)",
    "byte_offset": 3598259
  },
  {
    "context": "in Val di Bisenzio.",
    "title": "CORNIO (BORGO e PIEVE al)",
    "body": "– Vedere PRATO città.",
    "original_title": "CORNIO (BORGO e  PIEVE al)",
    "byte_offset": 3600367
  },
  {
    "context": "presso Empoli nel Val d’Arno inferiore. ",
    "title": "CORNIOLA",
    "body": "Casale con antica parrocchia (SS. Simone e Giuda) nel \npiviere Comunità Giurisdizione e quasi 2 miglia toscane a \nostro-libeccio di Empoli, Diocesi e Compartimento di \nFirenze. \nÈ situato in collina sopra il bivio della strada provinciale \nche da Empoli guida a Monterappoli in Val d’Elsa con \nquella detta sotto i Colli  che porte da Val di Botte al ponte \na Elsa. \nLa chiesa di Corniola, già cappellanìa del capitolo di \nEmpoli, fu data a ufiziare ai frati Carmelitani che vi \ncostruirono nel secolo XVII un convento, soppresso nel \n1809, conservando la chiesa con cura e un parroco \ncongruato. \nNacque sul chiudersi dello scorso secolo, e nel 1829 di \ndicembre fu sepolto costà l’erudito abate Giuseppe \nSalvagnoli Marchetti, rapito in giovane età alla \nRepubblica letteraria.  \nLa parrocchia de’SS. Simone e Giuda a Corniola conta \n216 abitanti.",
    "original_title": "CORNIOLA",
    "byte_offset": 3600446
  },
  {
    "context": "in Val di Pesa.",
    "title": "CORNIOLA o CORNIOLO",
    "body": "Casale che ha \ndato il nome alla soppressa cura di S. Andrea a Corniola, \nannessa innanzi tutto alla parrocchiale di S. Silvestro a \nPuliciano, quindi alla cura della pieve di S. Pietro in \nMercato nella Comunità Giurisdizione e circa 2 miglia \ntoscane a ostro di Montespertoli, Diocesi e \nCompartimento di Firenze.",
    "original_title": "CORNIOLA o CORNIOLO",
    "byte_offset": 3601365
  },
  {
    "context": "",
    "title": "CORNIOLO nella Valle del Bidente in Romagna",
    "body": "Castello con parrocchia (S. Pietro) nella Comunità \nGiurisdizione e 6 miglia toscane a ostro di Premilcuore, \nDiocesi di S. Sepolcro, già della badia nullius di S. Maria \nin Cosmedin e di S. Ellero di Galeata, Compartimento di \nFirenze. \nRisiede in monte sulla ripa sinistra del fiume Bidente, \ndetto del Corniolo , sullo sprone che s’inoltra fra le \ndiramazioni orientali dei monti Arsiccio e Mozzicone. \nFu uno dei feudi dei conti Guidi di Romagna, confermato \nloro con diploma dell’imperatore Federigo II. In questa \ncontrada essendo esistito nei primi secoli dopo il mille \nl’eremo di S. Pietro denominato dell’Alpe di Cortine di \ngiuspadronato della badia di Galeata, farebbe sospettare, \nche di là traesse il titolo la parrocchia di S. Pietro al \nCorniolo. Comecchè sia, le possessioni alpestri di \nquell’eremo, nel secolo XIV, pervennero nel conte \nRoberto di Battifolle, il quale nel 1392 diede a enfiteusi le \nforeste di quell’Alpe ai monaci di Camaldoli. A questi \npoco appresso furono ritolte dal conte Francesco di lui \nfiglio, all’occasione che s’impadronì di tutta l’eredità dei \nsignori di Strabatenza e di Valbona. Non passò gran \ntempo però che quel dinastia (nel 1440) fu espulso di là \ndalla Repubblica fiorentina, che sin d’allora concesse la \nFaggiuola di Srabatenza ai consoli dell’arte della lana per \nl’Opera di S. Maria del Fiore (il duomo di Firenze), cui \ntuttora appartiene con la denominazione di Macchia \ndell’Opera . \nDopo che il Corniolo fu riunito al distretto fiorentino, \ndivenne capoluogo di un comune composto dei tre popoli \nseguenti: S. Agostino in Alpe, S. Maria delle Celle e S. \nPietro del Corniolo, tutti e tre sotto l’abazia di Galeata. –  \nVedere PREMILCUORE. \nLa parrocchia di S. Pietro del Corniolo conta 529 abitanti.",
    "original_title": "CORNIOLO nella Valle del Bidente in Romagna",
    "byte_offset": 3601724
  },
  {
    "context": "",
    "title": "CORNIOLO (CELLE AL)",
    "body": "– Vedere CELLE al CORNIOLO.",
    "original_title": "CORNIOLO (CELLE AL)",
    "byte_offset": 3603580
  },
  {
    "context": "",
    "title": "CORNIOLO in Val di Sieve",
    "body": "Villa che fu della nobil \nfamiglia Minerbetti con oratorio (S. Francesco) nel \npopolo di S. Agata a Mucciano, piviere di S. Giovanni \nmaggiore, Comunità Giurisdizione e circa 3 miglia \ntoscane a settentrione del Borgo S. Lorenzo, Diocesi e \nCompartimento di Firenze. \nRisiede in costa fra il torrente Elsa e la strada provinciale \ndel Lamone o di Faenza, un miglio sotto il borgo di \nRonta.",
    "original_title": "CORNIOLO in Val di Sieve",
    "byte_offset": 3603637
  },
  {
    "context": "nella Valle del Santerno. ",
    "title": "CORNIOLO DI FIRENZUOLA",
    "body": "Casale che ebbe chiesa parrocchiale (S. Niccolò di Poggio \nalto) riedificata nel secolo decorso da diverse famiglie del \nCorniolo, benché ridotta a pubblico oratorio, nella cura di \nS. Michele a Casanuova, piviere di Cornacchiaja, \nComunità Giurisdizione e circa 3 miglia toscane a ostro di \nFirenzuola, Diocesi e Compartimento di Firenze.  \nConsiste in poche case situate sopra un risalto montuoso del dorso dell’Appennino di Castel Guerrino.",
    "original_title": "CORNIOLO DI FIRENZUOLA",
    "byte_offset": 3604060
  },
  {
    "context": "in Val di Pesa.",
    "title": "CORNO",
    "body": "Villa e tenuta grandiosa dei duchi \nStrozzi di Firenze nel popolo della pieve di S. Pancrazio \nin Val di Pesa, Comunità Giurisdizione e circa 4 miglia \ntoscane a scirocco-levante di Montespertoli, Diocesi e \nCompartimento di Firenze. \nRisiede sulla cresta dei poggi situati fra il torrente \nVirginio e il Virginiello.",
    "original_title": "CORNO",
    "byte_offset": 3604574
  },
  {
    "context": "nella Montagna di Pistoja.",
    "title": "CORNO ALLE SCALE",
    "body": "È una \ndelle più alte prominenze della catena dell’Appennino \ntoscano, poiché arriva a 3322,5 braccia sopra il livello del \nmare Mediterraneo. \nTrovasi nel grado 28° 29’ 3” di longitudine e 44° 7’ 6” di \nlatitudine fra il confine del Granducato e i due distretti \ncomunitativi di Cutigliano e S. Marcello, e il territorio \nBolognese con quello di Modena. \nFra la cima del Corno alle Scale e quella del monte \nCupolino trovasi il profondo, sebbene angusto Lago \nScafajolo. Il livello del quale lago è di poco inferiore alla \ncima del Cupolino, che è a 3166,9 sopra il mare \nMediterraneo. Questi nomi generici di Corno, Corniolo, \nCornocchio, Cornata , ec. dati a tante prominenze o gioghi \ndi monti, trassero la loro derivazione dalla forma più o \nmeno conica e rilevata di alcune creste o pizzi di monti.",
    "original_title": "CORNO ALLE SCALE",
    "byte_offset": 3604920
  },
  {
    "context": "presso Radicondoli in Val di Merse.",
    "title": "CORNOCCHIO o CORNOCCHIA",
    "body": "Sprone di un poggio posto fra i torrenti \nFeccia e Foci, che ha dato il vocabolo a una villa e \npubblico oratorio appartenuto al soppresso pievanato di \nSorciano, nella Comunità Giurisdizione e circa 5 miglia \ntoscane a scirocco di Radicondoli, Diocesi di Volterra, \nCompartimento di Siena.",
    "original_title": "CORNOCCHIO o CORNOCCHIA",
    "byte_offset": 3605791
  },
  {
    "context": "in Mugello.",
    "title": "CORNOCCHIO (S. AGATA AL)",
    "body": "– Vedere AGATA (S.) al CORNOCCHIO.",
    "original_title": "CORNOCCHIO (S. AGATA AL)",
    "byte_offset": 3606149
  },
  {
    "context": "in Val di Sieve. ",
    "title": "CORNOCCHIO (S. GAVINO AL)",
    "body": "Casale e parrocchia nel piviere di S. Agata al Cornocchio, \nComunità Giurisdizione e appena un miglio a maestro-\nponente di Scarperia, Diocesi e Compartimento di \nFirenze. \nÈ situato sopra un’umile collina bagnata a ponente dal \ntorrente Cornocchio  poco innanzi di accoppiarsi e di \nperdere il suo nome nel Levisone. \nFu signorìa degli Ubaldini e dei Cattani loro consorti, i \nquali ultimi conservano tuttora il padronato della chiesa \nparrocchiale, la quale novera una popolazione di 224 \nabitanti.",
    "original_title": "CORNOCCHIO (S. GAVINO AL)",
    "byte_offset": 3606230
  },
  {
    "context": "sopra Gambassi.",
    "title": "CORNOCCHIO (MONTE DEL) o DEL CASTAGNO",
    "body": "Giogaja posta fra S. Vivaldo e \nCamporbiano, che separa la Val d’Elsa dalla Val d’Evola  \ne da quella dell’Era. La strada Regia volterrana che sale \nda Gambassi, e quella provinciale che da Montajone si \ndirige a Volterra passano sul giogo di questa montuosità \ndov’è un’antica osteria e una villa signorile denominata \ndel Castagno. – Vedere CASTAGNO di GAMBASSI e \nCAMPORBIANO.",
    "original_title": "CORNOCCHIO (MONTE DEL) o DEL CASTAGNO",
    "byte_offset": 3606785
  },
  {
    "context": "",
    "title": "CORONARO o CORNARO (MONTE)",
    "body": "– Vedere MONTE CORNARO nella Valle del Savio.",
    "original_title": "CORONARO o CORNARO (MONTE)",
    "byte_offset": 3607240
  },
  {
    "context": "nella Valle del Serchio.",
    "title": "CORSAGNA",
    "body": "Borgata con \nparrocchia (S. Michele) nel piviere Comunità \nGiurisdizione e mezzo miglio toscano a levante del Borgo \na Mozzano, Diocesi e Ducato di Lucca. \nÈ una borgata alla sinistra del Serchio lungo la strada \nRegia dei Bagni di Lucca e quasi dirimpetto al Borgo a \nMozzano. \nIl popolo di Corsagna nel secolo XIII dipendeva dal \npiviere di Dìecimo, siccome lo dichiara il catalogo delle \nchiese lucchesi redatto nell’anno 1260. \nLa parrocchia di S. Michele a Corsagna conta 865 \nabitanti.",
    "original_title": "CORSAGNA",
    "byte_offset": 3607323
  },
  {
    "context": "torrente nel Val d’Arno casentinese.",
    "title": "CORSALONE",
    "body": "Il furioso torrente Corsalone trae le prime fonti \ndall’Appennino denominato l’Alpe di Serra , e da quello di \nBiforco, fra l’eremo di Camaldoli e il santuario \ndell’Alvernia. \nSono in origine tre rami, o rivi diversi, il più \nsettentrionale dei quali porta il nome di torrente Corezzo; \nil più meridionale scende dai poggi di Monte Silvestro e \ndell’Alvernia, mentre quello di mezzo appartiene \nall’Appennino di Biforco. \nRiuniti insieme al di sotto di Monte Fattucchio prendono \nil nome di Corsalone, il quale scende furioso da quelle \nbalze lasciando a destra i casali di Giona, di Banzena, di \nQuerceto e di Campi; e avendo a sinistra Ceregiuolo, \nGello e Montecchio, luoghi tutti della Comunità di \nBibbiena. \nRaccoglie dal lato destro piccoli borri. I tributarj più \ncopiosi di acqua sono i fossi Lappola, Tramoggiano,  e \nOrecine; i quali scendono dalla parte sinistra lungo la \nstrada che monta all’Alvernia. \nUn miglio circa a ostro di Bibbiena il Corsalone va a \nscaricarsi nell’Arno, circa 12 miglia toscane lungi dalle \nsue scaturigine. \nIl Corsalone, dopo riuniti in un sol corpo i tre suoi rami, \ndirige il corso da grecale a libeccio in un alveo della \nlarghezza media di 40 braccia, finchè non è giunto nel \npiano di Bibbiena e nelle adiacenze dell’Arno, dove con \ngrave danno dei frontisti si dilata a capriccio, spesse volte \ncostretto dalle piene dell’Arno che tengono in collo le sue \nacque. \nIl Corsalone, per quanto mi sia noto, non fu mai \nattraversato da alcun ponte di materiale, con tutto che \nlungh’esso siano tracciate, due antiche strade maestre, una \ndelle quali conduce dalla Valle del Casentino in Val di \nSavio a Bagno e ad altri paesi della Romagna granducale, \ne l’altro nella Valle superiore del Tevere. – Vedere  \nBIBBIENA, Comunità. ",
    "original_title": "CORSALONE",
    "byte_offset": 3607859
  },
  {
    "context": "nel littorale di Viareggio.",
    "title": "CORSANICO",
    "body": "Villaggio con \nantica parrocchia (S. Michele) filiale della pieve di \nCamajore, attualmente nella Comunità Giurisdizione e \ncirca 4 miglia toscane a grecale di Viareggio, Diocesi e \nDucato di Lucca. \nÈ posto sui poggi che fiancheggiano dal lato australe la \nvallecola di Camajore, e che la separano dalla marina di \nViareggio. Egli è un paese diverso da altro vico di \nCorsanico pure del territorio lucchese appartenente alla \nComunità di Montignoso. \nS. Michele a Corsanico ha 628 abitanti.",
    "original_title": "CORSANICO",
    "byte_offset": 3609727
  },
  {
    "context": "",
    "title": "CORSANICO DI MONTIGNOSO",
    "body": "– Vedere MONTIGNOSO nel Lucchese.",
    "original_title": "CORSANICO DI MONTIGNOSO",
    "byte_offset": 3610266
  },
  {
    "context": "in Val d’Arbia.",
    "title": "CORSANO",
    "body": "Villa che ha dato il nome alla \nvetusta chiesa plebana di S. Giovanni Battista a Corsano, \nnella Comunità e 4 miglia toscane a ponente di \nMonteroni, Giurisdizione di Buonconvento, Diocesi e \nCompartimento di Siena. \nRisiede sul fianco di una collina che è un’ultima \npropagine settentrionale del monte di Casciana del \nVescovado, a levante della quale scorre il torrente Fusola. \nNella villa di Corsano ebbe podere sino dal secolo X \nl’eremo di Montemaggio, assegnatogli nell’anno 963 da \nBerengario II re d’Italia. \nLe cronache senesi di Andrea Dei all’anno 1346 \nrammentano certo malgarbo che fece in Siena a un \ncittadino cotal Vivuccio, che fu figliuolo del pievano di \nCorsano. \nPossiede in Corsano una tenuta con villa signorile l’antica \nprosapia senese dei Buonsignori. \nLa fabbrica della pieve è di architettura gotico-italica \nsiccome lo indica, oltre la facciata, l’iscrizione scolpita in \nuna colonna che dice, essere stata quella chiesa riedificata \ne consagrata nel 1189. Essa è piuttosto vasta, e possiede \nbuoni quadri della scuola senese, fra i quali un presepio, e \nuna SS. Annunziata dipinti dal Casolani. \nIl pievano di Corsano è capo di un vicariato foraneo, che \nsi estende alle seguenti parrocchie: 1. S. Jacopo a \nMugnano; 2. S. Salvatore a Pilli; 3. SS. Salvatore e \nAnastasio a Bagnaja , con l’annesso de’SS. Quirico e \nGiulitta alle Stine; 4. S. Andrea a Frontignano , con S. \nBiagio a Filetta; 5. S. Giovanni Battista a Campriano; 6. \nS. Pietro a Radi; 7. S. Michele a Palombaja  e 8. SS. Lucia \ne Donnino annessa alla pieve. \nLa parrocchia di S. Giovan Battista a Corsano conta 472 \nabitanti.",
    "original_title": "CORSANO",
    "byte_offset": 3610333
  },
  {
    "context": "in Val di Lima.",
    "title": "CORSENA (BAGNO A)",
    "body": "Villaggio che \ndiede il nome alle celebri terme lucchesi e alla parrocchia \ndi S. Pietro a Corsena, oggi detta alla Villa del Bagno nel \npiviere de’Monti di Villa, capoluogo della Comunità dei \nBagni, Giurisdizione del Borgo a Mozzano, Diocesi e \nDucato di Lucca. – Vedere BAGNI di LUCCA. \nLa parrocchia di S. Pietro al Bagno a Corsena conta 780 \nabitanti. ",
    "original_title": "CORSENA (BAGNO A)",
    "byte_offset": 3612010
  },
  {
    "context": "",
    "title": "CORSIGNANO nel Val d’Arno casentinese",
    "body": "Casale nel \npopolo di S. Bartolommeo di Agna, Comunità \nGiurisdizione e circa 3 miglia toscane a grecale di Poppi, \nDiocesi e Compartimento di Arezzo. \nRisiede in costa alla destra del torrente Sova, che è \nun’influente della riva sinistra dell’Arno. \nIl podere di Corsignano nel 1037 fu donato all’eremo di \nCamaldoli da Emmone vescovo di Arezzo, e confermato a \nquegli eremiti da altri vescovi aretini e dall’imperatore \nArrigo III con diploma del 1047.",
    "original_title": "CORSIGNANO nel Val d’Arno casentinese",
    "byte_offset": 3612412
  },
  {
    "context": "",
    "title": "CORSIGNANO in Val d’Orcia",
    "body": "Villaggio convertito nella \ncittà di Pienza dal pontefice Pio II, già al secolo Enea \nSilvio Piccolomini, con la mira di onorare il luogo dove \nnacque quel gerarca, erigendo una nuova cattedrale presso \nla chiesa di S. Vito di Corsignano, al cui sacro fonte egli \nfu rigenerato. \nEra la pieve di Corsignano fra le chiese del vescovato \naretino comprese nel contado senese, per le quali sorse \ncontroversia fra i prelati delle due diocesi sino dal \nprincipio del secolo VIII. \nEbbe podere in Corsignano assai prima dei Piccolomini la \nbadia del Montamiata; avvegnachè esistono istrumenti di \ncompre fatte da quei monaci nel casale di Corsignano sino \ndal mese di maggio dell’828. Quindi è, che nei privilegi \nimperiali di Corrado II, sotto gli anni 1027 e 1036, fu \nconfermata al monastero prenominato la corticella che \npossedeva in Corsignano con tutte le sue appartenenze. – \nVedere PIENZA.",
    "original_title": "CORSIGNANO in Val d’Orcia",
    "byte_offset": 3612924
  },
  {
    "context": "torrente nella Valle del Serchio.",
    "title": "CORSONNA",
    "body": "Questa \nprecipitosa fiumana nasce dalla sommità dell’Alpe di \nBarga presso il giogo del Saltello , di dove s’incammina \nper dirupi e cadute nella direzione, prima da settentrione a \nostro-libeccio, poi da levante a ponente per quindi \nscaricarsi nel Serchio di faccia al monte di Cascio, tra \nFiattoni e Gallicano. Permodochè nel suo tragitto il \nCorsonna forma un segmento di arco della lunghezza di \ncirca 8 miglia toscane, avendo a destra i castelli di \nSommocologna, di Albiano e di Castelvecchio: a sinistra \nle borgate di Renajo, di Catognana e di S. Pietro di \nCampo, oltre la grossa terra di Barga, cui quelli e queste \nappartengono. \nHa un letto assai largo che passeggia a capriccio, \nmassimamente in tempo delle rovinose sue piene, per le \nquali il Corsonna trascina nella valle grossi massi e \ntronchi di albero con danno immenso delle possesioni \nlimitrofe. \nNon ha alcun ponte che lo cavalchi, né egli riceve tributo \nda torrenti subalterni, seppure si eccettui qualche rivo. \nLa sua pendenza e la copia delle sue acque, in parte \nperenni, hanno reso il Corsonna utile alle arti, non tanto \nper muovere le macine da mulino, ma i pistoni per le \ngualchiere, polveriere e i magli di una fucina per uso di \nferriera. – Vedere BARGA, Comunità.",
    "original_title": "CORSONNA",
    "byte_offset": 3613859
  },
  {
    "context": "",
    "title": "CORTE, CORTI, CORTICELLA, CORTICELLE, ec",
    "body": "Termini generici restati a molti borghetti, casali e ville, dopo che lasciarono il respettivo nome specifico; nella \nguisa medesima che è accaduto di molti altri paesi \nsegnalati coi semplici nomignoli di Casale, di Celle, di \nCastello , di Bastia, di Sala, di Palagio, di Vico, ec. \nL’origine del nome di Corte ci riporta all’epoca dei Goti e \ndei Longobardi, i quali, secondo il costume germanico \ndescrittoci da Tacito, non permettevano che le abitazioni \nfossero fra loro a contatto; in guisa che ciascun domicilio \nera circondato da uno spazio di terreno, che Corte \nappellossi. – Il qual nome in seguito più latamente fu \napplicato ai palazzi di proprietà regia, alle residenze di \ngiustizia, ossia ai tribunali dei messi o giudici straordinarj \ndi nomina regia; e finalmente al distretto territoriale di un \npossesso rustico, di una villa, di un circondario di \ncastello, o villaggio, o terra; cosicchè tanto aveva la sua \ncorte una casa con privato podere, quanto un pretorio, una \nvasta tenuta, e qualsiasi territorio di Comunità.",
    "original_title": "CORTE, CORTI, CORTICELLA, CORTICELLE, ec",
    "byte_offset": 3615171
  },
  {
    "context": "in Val di Cornia.",
    "title": "CORTE",
    "body": "A due tenute, una delle quali \ncomprese nel territorio e Giurisdizione di Monterotondo, \nl’altra nella parrocchia di S. Maria del Frassine, è restato \nil nome di Corte; entrambe situate e comprese, nella \nComunità e Diocesi di Massa Marittima, Compartimento \ndi Grosseto. \nSono di quelle corti, ossia distretti di tanti piccoli castelli \nesistiti nel medio evo nella Val di Cornia, fra i quali si \ncontano nel distretto di Monte Rotondo e nel popolo di S. \nMaria del Frassine le corti che furono di Castiglion \nBernardi, di Vecchiena, di CORNIA, ec.",
    "original_title": "CORTE",
    "byte_offset": 3615171
  },
  {
    "context": "nella Maremma grossetana.",
    "title": "CORTE MAIMBERTI o di MAIMBERTO",
    "body": "– Vedere BADIA di SESTIGNA.",
    "original_title": "CORTE MAIMBERTI  o di MAIMBERTO",
    "byte_offset": 3616863
  },
  {
    "context": "(quasi Curtis Fredi) in Val di Pesa.",
    "title": "CORTE FRIDA o FREDA",
    "body": "Vico ridotto ora a un podere nel popolo della pieve \ndi S. Pietro in Bossolo, Comunità Giurisdizione e circa 3 \nmiglia toscane a settentrione di Barberino di Val d’Elsa, \nDiocesi e Compartimento di Firenze. \nSi ha memoria di questa Corte sino dall’anno 988, quando \nun conte Gherardo di Gotidio vendè al gran conte Ugo un \npodere situato in Corte Freda; podere sul quale lo stesso \nUgo dieci anni dopo assegnò dei tributi a favore della \nbadia da esso fondata presso Poggibonsi. \nNel principio del secolo XI Ildebrando vescovo di Firenze \nfondò nel luogo di Corte Freda un oratorio che dedicò a \nS. Majolo, e quindi, nel 1024, cedè in padronato al \nmonastero di S. Miniato presso Firenze. \nAlla stessa età (26 maggio 1020) un tal Pimmone figlio di \nTazio alienando una quantità di beni, ne cita alcuni posti \nin Corte Frida nel piviere di S. Pietro in Bossolo, e in \nCorte vecchia nel piviere di S. Giusto in Salice nel \nChianti. (ARCH. DIPL. FIOR. Badia di Passignano. – \nLAMI. Mon. Eccl. Flor.)",
    "original_title": "CORTE FRIDA o FREDA",
    "byte_offset": 3616957
  },
  {
    "context": "",
    "title": "CORTE NUOVA nel Val d’Arno inferiore",
    "body": "Casale con \nparrocchia (S. Maria) nel piviere Comunità Giurisdizione \ne miglia toscane 1 e 1/2 a levante-grecale di Empoli, \nDiocesi e Compartimento di Firenze. \n\nTrovasi fra la strada fiorentina e la riva sinistra dell’Arno \nin mezzo a un’ubertosa e ben coltivata pianura. \nFu signoria dei conti Cadolingi e Alberti, del ramo di \nquelli che dominarono in Capraja e a Pontormo. – Infatti \nnel 18 marzo del 1186 il conte Guido Borgognone, che fu \npadre di Rodolfo conte di Capraja, risiedeva in \nCortenuova con la sua consorte Donna Tuttabuona, \nquando essi conjugi per atto pubblico rinunziarono a \nfavore del monastero di S. Miniato al Monte presso \nFirenze un pezzo di terra posta a Campigliano nel popolo \ndi S. Piero a Ema. (ARCH. DIPL. FIOR. Carte degli \nOlivetani di Firenze) \nIl giuspadronato della chiesa di Cortenuova fu ceduto alla \ncompagnia di Or S. Michele di Firenze, dalla quale passò \nalla religione dei cavalieri di S. Stefano, che lo conserva \ntuttora. \nDa Corte nuova fu un tal Silvestro di Giovanni di \nmestiere tintore, stato scelto fra i quattro ambasciatori, \nche la Repubblica fiorentina nell’anno 1380 inviò a Carlo \ndi Durazzo, mentre questi stanziava in Arezzo per \nprocurare un trattato di pace, che infatti conclusero con \nquel re. (AMMIRAT. Istor. Fior.) \nLa parrocchia di S. Maria a Corte Nuova conta 606 \nabitanti.",
    "original_title": "CORTE NUOVA nel Val d’Arno inferiore",
    "byte_offset": 3618031
  },
  {
    "context": "",
    "title": "CORTE NUOVA in Val d’Elsa",
    "body": "Casale perduto che dava il \ntitolo alla parrocchia dei SS. Fabiano e Sebastiano nel \npiviere di S. Agnese in Chianti, Comunità e Giurisdizione \ndi Poggibonsi, Diocesi di Colle, già di Siena, \nCompartimento Senese. \nLa chiesa dei SS. Fabiano e Sebastiano era di padronato \ndella badia di Poggibonsi sino dal secolo XIII. Infatti nel \n1379 l’abate di quel monastero tolse al rettore quella \nchiesa, perché non vi risiedeva di persona. \nLa chiesa medesima, nel 1468, fu assegnata coi suoi beni \nal monastero delle Brigidiane in pian di Ripoli, \ndenominato il Paradiso . (ARCH. DIPL. FIOR. Osped. di \nBonifazio).",
    "original_title": "CORTE NUOVA  in Val d’Elsa.",
    "byte_offset": 3619434
  },
  {
    "context": "",
    "title": "CORTE LUPONI (BADIA di)",
    "body": "– Vedere BADICORTE in Val di Chiana.",
    "original_title": "CORTE LUPONI (BADIA di)",
    "byte_offset": 3620083
  },
  {
    "context": "(Curtennanum) in Val d’Elsa.",
    "title": "CORTENNANO",
    "body": "Casale \ncon parrocchia (SS. Jacopo e Cristofano) nel piviere \nComunità Giurisdizione e circa un miglio toscano a \nlevante di San Gimignano, Diocesi di Colle, già di \nVolterra, Compartimento di Siena. \nRisiede in costa fra la strada provinciale che guida da \nColle a San Gimignano e il borro del Rio, già detto \nRimaggiore. \nIn Cortennano al pari che in molti altri luoghi del piviere \ndi S. Gimignano, oltre i possessi della contessa Willa e \ndel marchese Ugo di lei figliuolo, vi ebbe podere \nun’ancilla di donna Adaleta, per nome Ermengarda, la \nquale nell’ottobre del 996 offrì alla badia fiorentina \ndiversi pezzi di terra, alcuni dei quali erano situati nella \ncorte del castello di Fosci, in Colle di Monte, in \nFulignano, in Cortennano, ec. \nL’antica chiesa di Cortennano dedicata a S. Cristofano è rammentata nella bolla spedita nel 1220 dal pontefice \nOnorio III a Lamberto preposto della collegiata di S. \nGimignano, cui confermò eziandio Ecclesiam S. \nChristofani ad Curtennanum. \nLa parrocchia de’SS. Jacopo e Cristofano a Cortennano \nconta 206 abitanti.",
    "original_title": "CORTENNANO",
    "byte_offset": 3620153
  },
  {
    "context": "",
    "title": "CORTE SASSANTINA",
    "body": "– Vedere GALEATA e SASSETTO in Romagna.",
    "original_title": "CORTE SASSANTINA",
    "byte_offset": 3621291
  },
  {
    "context": "",
    "title": "CORTESIANO (CASTEL)",
    "body": "– Vedere COLLE di MONTE in Val d’Elsa.",
    "original_title": "CORTESIANO (CASTEL)",
    "byte_offset": 3621357
  },
  {
    "context": "nel Chianti.",
    "title": "CORTE VECCHIA",
    "body": "Di un ospedale situato in \nCorte vecchia  fanno menzione le carte della chiesa \naretina; e della Corte vecchia nel Chianti si fa parola in \nuna pergamena della badia di Passignano citata \nall’articolo Corte Frida.",
    "original_title": "CORTE VECCHIA",
    "byte_offset": 3621427
  },
  {
    "context": "nella Valle del Fiora. ",
    "title": "CORTE VECCHIA DI CELLENA",
    "body": "– Vedere CELLENA.",
    "original_title": "CORTE VECCHIA DI CELLENA",
    "byte_offset": 3621675
  },
  {
    "context": "",
    "title": "CORTI (LE) in Val d’Elsa",
    "body": "Borgata con chiesa \nparrocchiale (SS. Niccolò e Lorenzo) attualmente annessa \nalla cura di S. Martino a Lano, nella Comunità \nGiurisdizione Diocesi e circa 4 miglia toscane a ostro di \nColle, Compartimento di Siena. \nÈ situata nei poggi alla sinistra dell’Elsa lungo la strada \nprovinciale che dalle città di Colle conduce a Casole \npresso il casale di Lano. – Vedere LANO e CORTI.",
    "original_title": "CORTI (LE) in Val d’Elsa",
    "byte_offset": 3621749
  },
  {
    "context": "",
    "title": "CORTI (LE) in Val di Greve",
    "body": "Villa signorile con vasta \ntenuta della illustre schiatta de’principi Corsini di Firenze \nnel popolo di S. Pietro di Sopra, Comunità Giurisdizione \ne mezzo miglio toscano a levante-scirocco di San \nCasciano, Diocesi e Compartimento di Firenze.",
    "original_title": "CORTI (LE) in Val di Greve",
    "byte_offset": 3622172
  },
  {
    "context": "nel Val d’Arno pisano. ",
    "title": "CORTI (S. LORENZO ALLE)",
    "body": "Pieve e villaggio sulla ripa sinistra dell’Arno, nella \nComunità e quasi miglia toscane 4 a ponente-maestro di \nCascina, Giurisdizione di Pontedera, Diocesi e \nCompartimento di Pisa, da cui è 5 miglia toscane a \nponente. \nEbbe nome probabilmente dalle corti e tenute che sino dai \nsecoli longobardici possedevano in cotesta contrada i \nconte della Gherardesca, stati signori per lunga età della \ncorte e castello di Settimo, situato presso S. Lorenzo alle \nCorti. \nQuesto piviere nel secolo XIV aveva nella sua \ngiurisdizione 18 chiese succursali; 7 delle quali più non \nesistono, e 9 altre sono tuttora parrocchiali; cioè: 1. S. \nLorenzo alle Corti; 2. S. Michele d’Oratojo; 3. S. Pietro \ncon l’annesso di S. Giusto a Visignano; 4. S. Jacopo di \nZambra; 5. S. Stefano di Pettori; 6. S. Ilario di Pitignano ; \n7. SS. Ippolito e Casciano di Riglione; 8. S. Lucia con \nl’annesso di S. Andrea di Ripoli; 9. S. Sisto al Pino. \nAttualmente si conservano senza cura le chiese di S. \nDonato a Montione, e di S. Martino a Musigliano. \nNon esistono più le parrocchie di S. Quirico a Cirigliano, \nS. Martino di Scorno, S. Stefano di Scorno minore, S. \nGiovanni di Quarto e S. Frediano di Grumulo. \nLa parrocchia della pieve di S. Lorenzo alle Corti ha 644 \nabitanti.",
    "original_title": "CORTI (S. LORENZO ALLE)",
    "byte_offset": 3622452
  },
  {
    "context": "detta ora al Cafaggio nella Valle dell’Ombrone pistojese.",
    "title": "CORTI (S. MARIA delle)",
    "body": "Borgata e parrocchia nel \nsuburbio meridionale, Comunità Giurisdizione Diocesi e \nmiglia toscane 1 e 1/2 a ostro-libeccio di Prato, \nCompartimento di Firenze. \nQuesto subborgo, da cui prese il nome una porta di Prato, \nattualmente chiusa, che si disse delle Corti, lasciò pure il \ntitolo alla chiesa parrocchiale di S. Maria delle Corti, \ndetta attualmente di Cafaggio da una villa compresa nel \ndistretto medesimo. Quindi è che nel balzello imposto nel \n1444 al contado fiorentino, trovasi tassata per 40 fiorini la \nvilla di Cafaggio nel popolo di S. Maria alle Corti. – \nVedere CAFAGGIO di PRATO.",
    "original_title": "CORTI (S. MARIA delle)",
    "byte_offset": 3623779
  },
  {
    "context": "nel Val d’Arno di sopra a Firenze.",
    "title": "CORTI (S. STEFANO ALLE)",
    "body": "Casale e parrocchia nel piviere di Miransù, \nComunità e circa miglia toscane 3 a ponente di Rignano, \nGiurisdizione del Pontassieve, Diocesi di Fiesole, \nCompartimento di Firenze. \nTrovasi sul dorso del poggio che appellasi di S. Donato in \nCollina alla sinistra dell'antica strada postale che da \nFirenze conduce a Arezzo. \nEbbe nome probabilmente dalle corti, torri e castellucci \nche possedevano i nobili da Cuona e da Volognano, sul \nvarco del monte dove conserva tuttora il nome la \ngrandiosa villa e tenuta dei marchesi Renuccini, detta di \nTorre a Cona. \nAlla parrocchia di S. Stefano alle Corti fu riunita sino \ndall'anno 1502 la cura di S. Bartolommeo a Moriano, \nallorchè con bolla del pontefice Alesandro VI le monache \ndi Casignano, patrone di quella chiesa, furono traslocate \nnel monastero contiguo all’ospizio del Bigallo nella cura \ndi Montisoni. – Vedere CASIGNANO o CASINIANO. \nLa parrocchia di S. Stefano alle Corti novera 232 abitanti.",
    "original_title": "CORTI (S. STEFANO ALLE)",
    "byte_offset": 3624474
  },
  {
    "context": "in Val Tiberina.",
    "title": "CORTICELLE (S. SALVATORE ALLE)",
    "body": "Casale con parrocchia nel piviere di Socana, \nComunità Giurisdizione e circa 2 miglia toscane a ostro di \nAnghiari, Diocesi di Sansepolcro, già di Arezzo, al cui \nCompartimento appartiene. \nGiace in costà sulla destra della fiumana Sovara  alle \nradici settentrionali del mo nte di S. Veriano. \nLa parrocchia di S. Salvatore alle Corticelle conta 87 \nabititanti.",
    "original_title": "CORTICELLE (S. SALVATORE ALLE)",
    "byte_offset": 3625504
  },
  {
    "context": "nel Val d’Arno fiorentino. ",
    "title": "CORTICELLE (S. PIETRO a)",
    "body": "Vico perduto che ebbe chiesa parrocchiale nel piviere di \nS. Andrea a Doccia, Comunità Giurisdizione e circa 3 \nmiglia toscane a maestro del Pontassieve, Diocesi e Compartimento di Firenze. \nIl popolo di S. Piero a Corticelle esisteva ancora alla metà \ndel secolo XV, mentre fu tassato per fiorini 6 nel balzello \nimposto nel 1444.",
    "original_title": "CORTICELLE (S. PIETRO a)",
    "byte_offset": 3625924
  },
  {
    "context": "",
    "title": "CORTICELLE (S. ROMOLO in) o in CORTULE",
    "body": "– Vedere GAVILLE (PIEVE di).",
    "original_title": "CORTICELLE (S. ROMOLO in) o in CORTULE",
    "byte_offset": 3626328
  },
  {
    "context": "",
    "title": "CORTINA e CORTINE",
    "body": "Questo nomignolo è stato \napplicato in doppio senso a varie contrade; talora, cioè, a \nsignificare una piccola Corte o Corticella, e più spesso ad \nesprimere una continuazione o appendice territoriale di \nqualche terra murata o città, nel modo stesso che \nnell’architettura militare per Cortina si sottintende quella \nparte di recinto che si distende da un bastione all’altro per \ndifesa e custodia maggiore di una piazza d’armi. \nAll’articolo CAMPERIA già si è avvisato, che talune città \ndella Toscana ripartivano i loro contorni suburbicarj in \nquartieri, che alcune chiamarono Camperie; altre li \ndivisero per Terzi, per Masse, per Terzieri, per Quartieri, \no anche per Sestieri; mentre alcune altre città li distinsero \nper Cortine. \nDi queste ultime fu la città di Pistoja, la quale suddivide il \nsuo distretto giurisdizionale in tante Cortine, quante sono \nle porte della città; delle quali Cortine se ne istituirono \naltrettante Comunità immediatamente soggette alla \ngiurisdizione civile e criminale del tribunale di Pistoja. \nEsse sussistono tuttora sotto le seguenti denominazioni; \ncioè: ",
    "original_title": "CORTINA e CORTINE",
    "byte_offset": 3626406
  },
  {
    "context": "",
    "title": "CORTINA di PORTA al BORGO",
    "body": "– Vedere PORTA al BORGO di PISTOJA;",
    "original_title": "CORTINA di PORTA al BORGO",
    "byte_offset": 3627548
  },
  {
    "context": "",
    "title": "CORTINA di PORTA CARRATICA",
    "body": "– Vedere PORTA CARRATICA di PISTOJA;",
    "original_title": "CORTINA di PORTA CARRATICA",
    "byte_offset": 3627619
  },
  {
    "context": "",
    "title": "CORTINA di PORTA LUCCHESE",
    "body": "– Vedere PORTA LUCCHESE di PISTOJA;",
    "original_title": "CORTINA di PORTA LUCCHESE",
    "byte_offset": 3627692
  },
  {
    "context": "",
    "title": "CORTINA di PORTA S. MARCO",
    "body": "– Vedere PORTA S. MARCO di PISTOJA;",
    "original_title": "CORTINA di PORTA S. MARCO",
    "byte_offset": 3627763
  },
  {
    "context": "",
    "title": "CORTINE (ALPE e EREMO di)",
    "body": "– Vedere CORNIOLO nella Valle del Bidente.",
    "original_title": "CORTINE (ALPE e EREMO di)",
    "byte_offset": 3627834
  },
  {
    "context": "in Val d’Elsa.",
    "title": "CORTINE",
    "body": "Casale che ebbe nome di \ncastello con parrocchia (S. Lorenzo) nel piviere di S. \nDonato in Poggio, Comunità Giurisdizione e circa 3 \nmiglia toscane a levante-scirocco di Barberino di Val \nd’Elsa, Diocesi e Compartimento di Firenze. \nÈ situato sul fianco occidentale dei poggi che dividono la \nvalle della Pesa da quella dell’Elsa, presso il crine sul \nquale passa la strada rotabile che per S. Donato in Poggio \nguida alla Castellina del Chianti. \nNel castello di Cortine del territorio fiorentino, li 27 \nsettembre 1038, fu stipulato un istrumento, col quale il \nprete Bonifazio figlio di Cunizio offrì alla badia di S. \nSalvatore dell’Isola due pezzi di terra situati in luogo \ndetto Riorsi, o Rio Orso  nel piviere di S. Donato in \nPoggio. Lo stesso prete con altro rogito, fatto parimente in \nCortine, donò al monastero predetto altri beni in \nFirmignano. – Dopo tale epoca il monastero dell’Isola \nacquistò podere e giurisdizione nella parrocchia di S. \nLorenzo a Cortine, la quale nel secolo XIII pagava un \nannuo censo alla camera Apostolica, nel modo che \napparisce dal registro Vaticano di Cencio Camerario. \nLa parrocchia di S. Lorenzo a Cortine conta 137 abitanti.",
    "original_title": "CORTINE",
    "byte_offset": 3627834
  },
  {
    "context": "nella Val di Chiana (Cortona un dì Croton e Corytum).",
    "title": "CORTONA",
    "body": "Città illustre, di origine remotissima, una delle \nprimarie dell'Etruria, caduta in bassa fortuna con la rovina \ndel romano impero, pretesa e dominata qualche tempo dai \nvescovi di Arezzo; nel secolo XIV risorta a nuovo \nsplendore, dopo aver perduto perfino il titolo di città, che \nriacquistò allorchè fu fatta sede di un vescovato \nimmediatamente soggetto alla S. Sede, allorché divenne \nsignoria di una potente famiglia Cortonese (i Casali) che \ncol titolo di vicarj imperiali dal 1325 al 1409 vi \ndominarono; e acquistata nel 1412 dalla Repubblica \nfiorentina, fu riunita al suo territorio. Attualmente \nresidenza del suo vescovo, di un vicario Regio e \ncapoluogo di estesa Comunità nel Compartimento di \nArezzo. \nÈ posta sul fianco meridionale di un monte che propagasi \ndall’Alta di S. Egidio, e stende la sua base sino al lago \nTrasimeno, mentre a grecale con le sue diramazioni si \nrivolge verso la riva destra del Tevere. Trovasi fra il \ngrado 29° 29’ di longitudine e 43° 16’ 8” di latitudine \ncirca mille braccia sopra il livello del mare, essendo a \n1135 braccia il punto più elevato preso dal torrino della \nfortezza; 7 miglia toscane a settentrione-maestro del lago \ndi Perugia, 28 miglia toscane a maestrale di detta città, 17 \na scirocco di Arezzo, 22 miglia toscane a settentrione di \nChiusi, e 18 a grecale di Montepulciano. \nMediante la sua elevata posizione Cortona domina presso \nche tutta la valle percorsa dalle due Chiane, si specchia da \nlungi sui piccoli laghi di Montepulciano e di Chiusi, e più \nda vicino su quello assai più vasto del Trasimeno o \nPerugino. \nLa veduta dalla parte settentrionale è limitata dalla \nsommità del monte preaccennato, il quale ripara la città e \nle sue belle campagne dai venti boreali. \nA poche terre dell'Etruria fu attribuita un'origine cotanto \nremota, e di pochi paesi si favoleggiò al pari che della \ncittà di Cortona. Chi la disse fondata dai Pelasgi dopo \nespulsi dall’Etruria gli Umbri; chi la fece sede del re \nTarconte; chi la suppose abitata dal re Dardano, che in \nmemoria e in onore del di lui padre, Corito l’appellò. La \nquale città di Corito, stando alle parole dello storico \nDionigi di Alicarnasso, non molto innanzi la sua età \ncambiò di nome, di leggi e di cittadini essendo divenuta \nromana colonia. \nNon dirò di quei scrittori di tempi troppo moderni, i quali \nfecero di Cortona l’oppido di Colonia  rammentato da \nSesto Frontino all’occasione della ritirata dei Galli dal \nterritorio di Chiusi, 528 anni dopo la formazione di Roma: avvegnaché si è di ciò detto abbastanza all’articolo \nCOLONNA di BURIANO. \nLungi pertanto dal tenere dietro a racconti troppo \nipotetici, e a sole immagini di poeti, ci appiglieremo più \nvolentieri a quel poco che resta dei monumenti scritti o \nfigurati, onde assicurarci dell’importanza e lustro di \nquesta città, dichiarata da T. Livio, all’anno 444 di Roma, \nfra le principali dell’Etruria, e sino d’allora fatta socia dei \nRomani, ai quali i Cortonesi si conservarono fedeli anche \nquando Annibale, pochi giorni innanzi la battaglia del \nTrasimeno, disertava le loro campagne. \nChe a Cortona in seguito fosse dedotta una romana \ncolonia, lo asserisce, non tanto il prenominato Dionigi, \nma Plinio il vecchio nella sua storia; e non sarebbe fuori \ndi ogni probabilità il credere, che il nome di colonia, \nconservato a una delle antiche porte di Cortona, fosse \nderivato dalle possessioni che ivi tenevano i romani \ncoloni, siccome nella stessa guisa potè acquistarlo la \nperduta villa di Colonnata o Colonaria nel distretto \nCortonese. – Vedere COLONARIA  in Val di Chiana. \nAll’epoca della Repubblica di Roma sono pure da \nriportarsi molti di quei bronzi, di quegl’ipogei, di quei \ntegoli e figuline di stile e carattere etrusco-romani scavati \nnell’agro Cortonese, o intorno al perimetro quadrilungo \ndelle sue mura costruite senza cemento e a grandissimi \npoliedri di macigno, le quali ci lasciano quasi fuor di \ndubbio sulla loro remotissima origine, siccome tale \nsembra quella della così detta grotta di Pittagora  nel \nsuburbio meridionale. \nAd eccezione di quei pochi cimeli, tutto ciò che riguarda \nla storia primitiva di questo paese, si nasconde nella \ncaligine dei tempi, né tampoco si conoscono documenti \nche siano suscettibili a rischiarare le vicende municipali di \nCortona nei primi dieci secoli dell’era volgare.  \nAvvegachè non possiamo con asseveranza contestare, né \ntenere in gran conto un perduto diploma di Carlo Magno, \nnel quale si vuole che fosse rammentata Cortona tra i \nluoghi donati ai vescovi aretini; siccome è da tenersi in \ndubbio, se quella corte di Colonaria con la chiesa di S. \nAngelo donata da Carlo il Calvo a Giovanni vescovo \naretino, possa applicarsi al paese in questione, per avere \nqualche fatto positivo che ci richiami alla memoria \nCortona innanzi il mille. \nNon facendo caso di tutto ciò, il documento superstite del \nmedioevo che rammenti la prima volta Cortona, dopo un \nlasso più lungo di secoli, consiste in un atto di donazione \ndell’anno 1008, col quale Elemberto vescovo di Arezzo, \nfra le molte sostanze da esso lui concesse in donazione \nalla badia di Prataglia, le assegnò anche cinque moggia di \nterreno a pastura compreso nel distretto di Cortona. \nAl qual proposito gioverà rammentare quanto fu già \navvertito all’articolo CESA, relativamente alla situazione \ndei possessi di Elemberto, collocati quasi tutti in \nvicinanza di quelli che godevano nel contado aretino e \ncastellano i marchesi di Toscana autori di quelli di \nPetrella, e del Monte S. Maria; i quali sino dal mille \ntenevano corte in Cortona e in Arezzo, dove possedevano \nun palazzo sul punto più eminente della città sotto nome \ndi castrum Marchionis. \nLungi dall’entrare nella difficile palestra da tanti valenti \nuomini già campeggiata per sostenere o infirmare i diritti \ndi signoria dei vescovi Aretini sopra la città di Cortona, \nnoi ci contenteremo di accennare i fatti meno controversi \nrelativamente alla storia civile ed ecclesiastica di cotesta \nnobilissima città. \nTuttociò che è stato detto e scritto sulla condizione dei \nCortonesi e della loro patria, dal tempo dell’invasione dei \nbarbari in Italia sino al 1200, non ha ragioni né appoggi \nche valgano più di una semplice congettura. La storia \nspeciale di Cortona incomincia a farsi strada dal secolo \nXIII. \nNel 1202 trovasi un podestà a far ragione in Cortona a \nnome e per interesse della civica magistratura composta di \nconsoli, di ottimati, ossia majores milites, cui \nsuccedevano i capi d’arte e mestieri, con un camarlingo e \ncancelliere. \nSino dai primi anni di quel secolo il Comune di Cortona si \noccupò a sottomettere alla sua giurisdizione e a indurre ad \nabitare dentro la città molte famiglie nobili di contado, \nnon esclusi i marchesi di Pierle coi loro consorti, i conti di \nCegliolo, i signori di Pergo, di Poggoni, i Camaldolensi \nnel priorato di S. Egidio, ec. assegnando loro case, ovvero \nrestaurando le abitazioni che essi già vi possedevano \n(Registro vecchio di Cortona. Atti del 1210, 1212, 1214, \n1217. ANNAL. CAMALD. all’anno 1223). \nNon solamente coi piccoli dinasti, ma ancora con le vicine \ncittà, i Cortonesi sino d’allora facevano alleanze e trattati \ndi pace. Tale è quello rinnovato nel 1230 fra i comuni di \nPerugia e di Cortona, dove si rammenta l’antica amicizia \nfra i due popoli. \nMa la prova già solenne della crescente prosperità di \nCortona, stà in un lodo pronunziato dagli arbitri nel dì 30 \ndi maggio 1219, ad istanza dell’arciprete della pieve di \nCortona e del priore della cura di S. Vincenzio, ad oggetto \ndi fissare i confini fra le due parrocchie dentro e fuori \ndelle mura di Cortona. \nEssendochè in quell’arbitrio, non solamente è descritta \nuna parte della città di Cortona dal lato occidentale e \nmeridionale, cioè fra la porta del Calle, ovvero di S. \nMaria, e la porta di S. Vincenzo , ora detta di S. Agostino, \nma ancora fu ivi designato il perimetro delle nuove mura, \nche a quell’epoca costruivansi, ad aggetto di rinchiudere il \nsubborgo di S. Vincenzo sino oltrepassata la porta di S. \nMaria, o del Calle. \nReca nuova luce alla topografia di questa porzione di \nCortona la pianta della stessa città, che inedita si conserva \nnella biblioteca Magliabechiana di Firenze, attribuita, non \nsò su qual fondamento, al cel. ingegnere Francesco \nMarchi. Chiunque fosse l’autore di quella mappa, giova \nessa non solo a confermare, ma a far conoscere la forma e \nil giro delle mura che racchiudevano i due borghi di \nCortona, uno fuori di porta S. Domenico, e l’altro fuori di \nporta S. Vincenzo . Il primo dei quali, di forma triangolare, \naveva la sua base appoggiata alle mura antiche della città \ncon un torrione sopra l’angolo opposto per dove sortiva la \nstrada che guida all’Ossaja; mentre il giro delle mura che \nchiudevano l’altro subborgo di S. Vincenzo partiva dal \nbastione orientale della porta S. Vincenzo, e di là girando \na semicerchio attraversava la strada del borgo, dov’era un \nantiporto, a 500 passi in circa lungi dalla porta della città, \nalla quale dal lato di ponente le nuove mura assai \nd’appresso accostavansi. In seguito esse correvano quasi \nparallele all’antico cerchio passando davanti alla Porta \nBacarelli, ora chiusa, sino al bastione occidentale della porta S. Maria, ossia del Calle, dove cavalcava la strada \ndi quel subborgo mediante un arco o antiporto difeso pur \nesso da una torre. \nStando alla relazione del cronista cortonese Rinaldo \nBaldelli che fiorì verso la metà del secolo XVI, nel \npredetto borgo di S. Vincenzo erano a tempo suo più di \n140 case, la chiesa del santo titolare, e il monastero delle \nmonache di S. Michelangelo, recentemente distrutto. \nNel borgo fuori di porta S. Domenico, già detta Porta \nPecci Verandi, esistevano forse cento case, con la chiesa \ndei Domenicani, e quella di S. Maria degli Alemanni. \nIl borgo di S. Maria contava 50 fuochi col convento dei \nServi di S. Maria e un antico monastero di donne che fu \nannesso alla chiesa di S. Margherita. «E mi ricordo \n(riporto le parole del Ba ldelli) che il detto borgo di S. \nMaria aveva una grande e magnifica porta, la quale aveva \na lato una bella torre con un bel corridore e li due borghi \ndi S. Vincenzo e S. Maria furono guasti per ordine del \nGranduca Cosimo I all’occasione della guerra di Siena.» \nChe la costruzione delle mura di questi due ultimi borghi \nnon fosse ancora compita nell’anno 1219, si può dedurre \ndal lodo preaccennato, in cui si descrive il perimetro \nparrocchiale della pieve fra i seguenti confini: a porta S. \nVincentii ad pedes muros antiquos ad portam de Calle, et \na porta de Calle vadit, sive descendit ad Campum olim \nfiliorum Guarnerii, et iterum revertitur da portam Novam \ninfra muros novos FACTOS VEL FACTUROS etc. \nQuindi si nominano in quel lodo le case e i proprietarj \ndelle medesime dentro i prescritti confini. Esse \nascendevano allora a circa 200, fra le quali sono nominate \nle case dei figli Passerini, degli Orselli, dei nobili \nBerardini, dei figli d’Jacopo Garnerii dei Montanini, \ndegli Allegretti, degli uomini del castello di Cignano, \nd’Ildebrandino di Mammi, de’Tancredi, la chiesa di S. \nBenedetto, e la cella che fu di Corbulo. \nNé a queste sole case e parrocchiani è da credere che si \nlimitassero gli edifizj e gli abitati di Cortona, mentre nella \nparte più elevata del poggio verso levante esisteva sino \nd’allora la chiesa di S. Cristofano presso la rocca dove \nrisedeva il cappellano, che fu uno dei due giudici i quali \npronunziarono il lodo già citato. \nIntorno a questa età Cortona contava una casa per \nl’annona e il suo palazzo municipale. – Alla stessa epoca \nrimontano le prime guerre conosciute fra i Cortonesi e gli \nAretini, mossi questi probabilmente dalle pretensioni che \nsino d’allora cominciarono ad affacciare i loro vescovi per \nla giurisdizione temporale di Cortona. \nErano esacerbate le parti Guelfe o della Chiesa contro i \nseguaci dell’imperatore Federigo II, cui mostravansi ligj \ndi cuore i Cortonesi, quando il guelfissimo vescovo di \nArezzo Martino (verso il 1232) reclamava avanti il \npontefice i suoi diritti, consuetudini e onori contro il \npotestà e popolo di Cortona, che a lui e alla chiesa \nAretina dovevano, e troppo sconvenevolmente \nrinegavano. \nTali furono a un dipresso le frasi adoperate da Gregorio \nIX nel breve spedito li 9 gennajo del 1234 al vescovo di \nFirenze, con l’ordine di rinnovare la scomunica del \nvescovo di Chiusi contro i Cortonesi stata un anno \nindietro fulminata. \nNon mancò il popolo di Cortona di reclamare contro tali \nmisure davanti la Curia romana: a nome della quale, il 13 \nagosto 1235, pronunziò sentenza il cardinale Ottone \ncreatura dello stesso Gregorio IX, confermando le censure \ne l’interdetto contro i Cortonesi, benchè questi non si \narrendessero a tali minacce, già rese troppo comuni in \nquelle emergenze politico-religiose. Fu dopo la morte del \nvescovo promotore di tali scomuniche, quando il potestà e \ncapitano del Comune di Cortona con alcuni altri \nbuonomini Cortonesi di parte Ghibellina, volendo \nterminare la lite che tuttora verteva fra il Comune di \nCortona e il vescovo Marcellino successore di Martino, \nscesi nel prato della chiesa di S. Pietro a Cegliolo situato \na piè del poggio di Cortona, promisero al vescovo di \nArezzo ivi presente di non prestare giuramento alcuno di \nfedeltà al vicario dell’imperatore, e nominatamente a quel \nconte Tolomeo che si diceva nunzio a tal uopo costituito \nda Federigo II. Imperocchè il prelato asseriva di essere \nstato esso stesso investito nunzio per ricevere tali omaggi \nin nome di quel re, al quale avrebbe egli giurato \nobbedienza tanto per Cortona, tanto per altre terre del \nVescovato aretino. \nTale documento copiato dal suo originale nel registro \nvecchio di Cortona, e fatto di pubblici diritti dal Guazzesi \nnella sua dissertazione Dell’antico dominio del vescovo di \nArezzo in Cortona, si disvela la ragione, per la quale quei \nvescovi esercitavano il dominio temporale sopra i \nCortonesi, tutte le volte che il vescovo Marcellino si \nriguardava in qualità di vicario regio, siccome tali erano \nstati altre volte molti predecessori suoi nominati dai re \nd’Italia in conti, ossia governatori di Arezzo e del suo \ncontado. – Vedere AREZZO, città. \nFosse o nò vero l’asserto di Marcellino, il quale si sa che \nguerreggiò da capitano e che fu un acerrimo nemico di \nFederigo II, fatto è che i Cortonesi, o non credettero alle \nsue parole, o quelli che promisero obbedienza al vescovo \ndi Arezzo erano del partito più debole che allora \ndominava in Cortona. Avvegnachè quella Signoria, \nnell’agosto dell’anno medesimo 1239, inviò ambasciatori \nin Perugia a perorare in pubblico consiglio il Senato di \nquegli antichi alleati, scongiurandoli a cooperare in \nmaniera che il Comune e gli uomini di Cortona fossero \nassoluti dalle scomuniche ponteficie. \nNon erano perciò variate le circostanze, allorchè, sei mesi \ndopo il convegno di Cegiolo, Federigo II capitò di \npassaggio (18 gennajo 1240 stile comune) in Cortona, \ndove instituì in suo giudice ordinario Filippo Jacobi di \nSpoleto, cui succedè nel 1246 Bartolommeo Galgi da \nLucca, e nel 1248 Ticcio da Colle, tutti potestà costituiti \nin Cortona ab imperiali celsitudine di Federigo II. Morto \nl’imperatore, e subentrato a Marcellino il famoso vescovo \nGuglielmo degli Ubertini, peggiorarono gli affari dei \nCortonesi esposti al furore di quel vescovo; il quale, \nappena eletto, intimò contro loro un giudizio davanti \nInnocenzo IV. La somma della questione si raggirava \nsopra i seguenti diritti reclamati dall’Ubertini; cioè, super \ndecima parte de salariis causarum et poenis \nmaleficiorum, ac aliis juribus Episcopo Aretino \nexhibendis a Comuni praedicto, et de non recipiendo vel \nassumendo aliquem in rectorem ipsius Castri (de \nCortona) nisi quem Aretinus Episcopus nominandum \nduxerit, aut etiam eligendum. \nHo qui riportato le espressioni della sentenza emanata in \nPerugia li 18 settembre 1252 dal cardinale Ottobono Fieschi nipote del papa, che aggiunse la minaccia ai \nCortonesi, non aderendovi, di fulminare l’interdetto; \nsiccome fu fulminato dopo il prescritto tempo dell’appello \ndal pievano di Val di Robiana della diocesi di Fiesole a \nciò dal pontefice delegato. \nSe per altro non riescì ai Cortonesi di essere assoluti dalle \ncensure contro essi scagliate durante i pontificati di \nGregorio IX e d’Innocenzo IV, sembra che variassero le \nbisogna, e che ogni interdetto venisse tolto dal loro \nsuccessore Alessandro IV. Avvegnachè questi nell’anno \nsecondo del suo pontificato (18 agosto 1256) diresse una \nbolla da Anagni Dilectis filiis Potestati et Capitaneo de \nCortona Aretinae Dioecesis, con la quale avvisa quei \nmagistrati, che Guglialmo vescovo di Arezzo, sino dal 20 \nluglio p.p. aveva ammensato al monastero di S. Maria di \nCortona, detto di Targia, ed egli pontefice, con bolla del \n13 agosto detto, a favore di quelle monache aveva \nconfermato lo spedale di S. Giuliano di Boarco del \ndistretto di Cortona, di proprietà della mensa aretina.  \nInfatti, sotto il dì 12 settembre dello stesso anno 1256, il \nvescovo Guglielmo, stando nel palazzo della canonica di \nArezzo diede l’investitura di detto spedale a Fra Ventura \ndi Montanina familiare delle monache preaccennate. \n(ARCH. DIPL. FIOR. Carte del monastero di S. Chiara \ndi Cortona). \nQualora a tali indizj solenni e inappellabili per dimostrare \nla buona armonia che, nel 1256, esistere doveva fra i \nCortonesi e il papa, si aggiunga il compromesso del 26 \nsettembre 1257, mercè cui il vescovo Ubertini destinò il \nsuo fedele cappellano Cavalcante in procuratore per \nrecarsi presso Alessandro IV e rimettere al giudizio del \npontefice ogni vertenza fra il vescovo Aretino e il \nComune di Cortona sopra i diritti, onori e giurisdizioni \nspirituali e temporali che il vescovo medesimo e la chiesa \naretina habet vel habere potest in Cortona et ejus \ndistrictu , io credo che dopo tuttociò non vi sia luogo a \ndomandare, a qual partito appartenessero i Cortonesi, \nallora quando divenuti essi alleati del Comune di Firenze \nnel 1258, furono sorpresi nella loro patria, barbaramente \nsaccheggiati ed espulsi dall'oste aretina? \nNe restò commosso lo stesso papa Alessandro IV, il \nquale, sentita la desolazione del monastero delle Clarisse \ndi S. Maria, esistito sino allora dentro Cortona, e la \ndispersione di quelle monache, spedì loro da Viterbo, \nsotto li 3 ottobre 1258, una bolla, nella quale si leggono le \nespressioni seguenti: Sane dum amaram Castri Cortonae \net monasterii vestri S. Mariae loci ejusdem desolationem \npro animo cogitamus, dum insuetas et indebitas poenas \nexilii, quas miserabiliter sustinetis, flebili meditatione \nrevolvimus, non possumus pro nimio compassionis affectu \nacriter non tristari…Per cui il pontefice, sentito il \ncollegio dei cardinali, in luogo del monastero di S. Maria \ndi Cortona, quod vos dimittere oportuit propter malitiam \ntemporis impacati, assegnava a quelle raminghe donne il \nmonastero di S. Giuliano in Toscanella, togliendo di là un \nabate con un solo monaco dell'ordine benedettino che vi \nabitavano, e incorporanto al medesimo il monastero di S. \nMaria di Gavallione, situato esso pure in Toscanella, con \nprendere quelle monache o i loro beni sotto l’immediata \nprotezione della Sede Apostolica. (ARCH. DIPL. FIOR. \nCarte cit.). \nMa poichè non tutti gli autori vanno d’accordo intorno al \ntempo preciso della repentina scalata data dagli Aretini \nalle mura di Cortona, gioverà rammentare le parole di \nRicordano Malaspini, copiate da Giovanni Villani, con le \nquali è raccontato il fatto. Egli dice, che «negli anni di \nCristo 1259 essendo potestà d’Arezzo un cittadino di \nFiorenza degli Acoppi chiamati Rossi, questi menò gli \nAretini di notte con iscale, e intrarono in Cortona ch’era \nfortissima: ma per malaguardia la perderono i Cortonesi, e \ngli Aretini disfeciono le mura e le fortezze, e feciongli \nloro suggetti. Onde i Fiorentini, i quali erano in lega con \nloro, furono molto crucciosi, e arrecaronsi che gli Aretini \navessono loro rotta la pace. – E per la detta cagione i \nFiorentini nel febbrajo vegnente andarono a oste a un \ncastello del vescovo chiamato Gressa , forte con due cinte \ndi mura: e quello per forza e per assedio, ebbonlo e \ndisfecionlo. Era (allora) podestà di Fiorenza messer \nDanese de’Crivelli da Milano.» (MALESPINI, Istoria \nfior. cap. 160. – GIOV. VILLANI, Cronic. lib. VI, cap. \n66 e 67). \nConcordi ai sunnominati due maestri della storia \nfiorentina, tanto rapporto all'epoca quanto rapporto alle \ncircostanze, sono i loro seguaci Antonio Pucci, \nMelchiorre di Coppo Stefani, e Paolino Pieri fiorentini. \nChe se si eccettui la cronica di Simone della Tosa (cui il \nManni attribuì a sbaglio l'anno 1258) tutti gli altri storici \nfiorentini hanno registrato la presa di Cortona sotto l’anno \n1259, invece di riporla al febbrajo del 1258, siccome \nrealmente seguì. \nAl contrario degli scrittori Fiorentini l'avvenimento \nmedesimo viene posto sotto l’anno 1258 e nel dì primo di \nfebbrajo, tanto dal Registro vecchio  della Comunità di \nCortona, quanto ancora da quattro istrumenti esistenti \nnelle Riformagioni di Firenze; tre dei quali rogati nel \npalazzo comunitativo di Cortona, li 6 febbrajo del 1258 a  \nnativitate; e uno in Arezzo, li 9 luglio 1266. \nIl primo istrumento è una convenzione fatta 5 giorni dopo \nla conquista di Cortona, per la quale il vescovo Ubertini \npromise di dare al Comune di Arezzo 2000 lire dei beni \ndella sua mensa per il massimo servigio di avergli \nprestato manforte nella conquista di quella terra \ncontumace e ribelle al vescovo e chiesa aretina. \nCol secondo istrumento il vescovo Ubertini, volendo \ncorrispondere al pagamento delle 2000 lire di sopra \npromesse, alienò al Comune di Arezzo il poggio di \nCortona dove era la rocca di Gerfalco e i suoi contorni, \ndalla Porta Montanina  fino alla Porta di Castellonchio, \ncompreso il terreno situato fra la chiesa di Marzano e la \nrocca di sopra, con le sue adiacenze come luoghi di \npertinenza del Vescovado, e più un’altro spazio dentro \nCortona a scelta del Comune di Arezzo, perché i \nconquistatori vi edificassero una nuova fortezza. Gli \nrilasciò ancora la quarta parte di ogni giurisdizione \ntemporale e altri diritti della chiesa Aretina, tanto per \nl’investitura del potestà di Cortona, quanto del giudice di \nappello e di altri ufiziali ec. con il diritto di ritirare la \ndecima parte delle entrate comunitative, della caratura e \npassaggio da pagarsi alle porte di Cortona. \nFinalmente col terzo contratto il predetto mitrato rinunziò \nai diletti figli suoi, popolo ed uomini di Arezzo, a nome de \nmedesimo vescovado, le residuali tre parti della \npreaccennata giurisdizione e di tutti gli altri diritti sopra il \npoggio di Cortona. (LORENZO GUAZZESI, Dell’antico dominio del vesc. di Arezzo). \nSe tante e sì spesso ripetute furono le prove d’intelligenza \nscambievole e di fervida amicizia fra Guglielmino e i suoi \ndiletti figli Aretini nell’invasione di Cortona, dove il \nvescovo, con atto del 25 febbrajo 1258 elesse in arciprete \ndella pieve di Cortona il suo fedele agente Cavalcante, già \ncanonico di Prato; come si potrà conciliare tutto ciò con la \nscomunica in quell’anno medesimo del saccheggio \nfulminata contro coloro che distrussero Cortona? Come \nmettere in armonia la bolla di Alessandro IV, diretta li 3 \nottobre 1258 alle monache disperse dal loro claustro, con \nil guelfismo abbracciato da quegli Aretini che unironsi ai \nfuoriusciti Cortonesi per abbattere la ghibellina Cortona?  \nTale almeno ci fanno apparire quella gente che, Anno \nDomini 1258, in Kalendis februarii Guelfi exitii de \nCortona cum auxilio partis Guelfae de Aritio coeperunt \nCortonam. (REGISTRO VECCHIO di CORTONA). \nIo temo che tutto al contrario andasse la bisogna, e che la \nmiglior parte dei Cortonesi, visto lo scempio fatto \ndall’oste Ghibellina protettrice e seguace del vescovo \nGuglielmino, abbandonasse in massa i patrii lari e \ncercasse asilo e ospitalità altrove. Essi infatti la trovarono \ne l’ottennero generosamente dai loro amici Perugini. I \nquali ultimi con istrumento, rogato li 8 agosto 1258 \ndavanti la pieve de’Confini, assegnarono a 448 cittadini \nolim de Cortona  il castello di Castiglion Chiusino, ossia \ndel Lago, con le abitazioni dentro e fuori delle mura \ncastellane, esclusa la rocca, e inoltre un’estensione di \nterritorio determinato dai seguenti confini; cioè, dalle \nChiane al Lago Perugino, dal fiume Tresa  al Fossato del \nPantano ; e questo territorio da potersi lavorare, e \nusufruttuare dai fuoriusciti Cortonesi per il tempo di due \nanni da decorrere dalle calende del susseguente mese di \nmaggio ec. (FIL. ANGELLIERI ALTICOZZI, Risposta \nApologetica  ec.) \nLa cattiva fortuna dei Cortonesi del 1258 fu quasi \npreludio di miglior sorte nei tempi successivi. \nConciosiachè gli usciti Cortonesi furono contemplati nel \ntrattato di pace concluso nella badia al Pino, li 20 aprile \n1261, fra il vescovo Guglielmino Ubertini e il Comune di \nCortona; a condizione che dentro lo spazio di due mesi i \nribanditi promettessero e ratificassero quel trattato. La \nsomma dei quali patti si riduceva a riconoscere in \nsuperiore temporale il vescovo e la chiesa aretina, a \nricevere per potestà un Aretino scelto dal vescovo da una \nlista di sei candidati nominati dai Cortonesi, purchè il \npotestà esercitasse il suo uficio secondo la forma e modo \nivi dichiarato, con che egli si conformasse agli statuti di \nCortona; mentre i Cortonesi promettevano di pagare al \nvescovo Aretino la decima parte di tutti i salarj \nde’maleficj. Finalmente si obbligavano i Cortonesi alla \nrestituzione dei beni tolti alla mensa vescovile, come pure \ndi aggiungere allo statuto comunitativo un capitolo \nriguardante la conservazione dei possessi della mansa \nvescovile e dell’ecclesiastica libertà. \nIn virtù del riferito atto di concordia è credibile che i \nCortonesi esuli ritornassero ad abitare in patria, dove fu \neletto per potestà di quell’anno Oddo Oddi di famiglia \nPerugina, sebbene ascritto sin d’allora fra gli ottimati \nCortonesi e forse anco fra quelli di Arezzo. \nQuindi non fa maraviglia di trovare nell’anno e nel tempo \nstesso in Cortona due potestà, uno dei quali di nomina del \nvescovo di Arezzo, l’altro per la Grazia di Dio potestà del \nComune. \nUna provisione del 3 luglio 1261 del Comune di Cortona \nmanifesta l’ordine e forma della magistratura, come anche \nle contrade, dalle quali si estraevano i rappresentanti. \nConsisteva la magistratura civica in due consigli, uno di \nCredenza  e l’altro generale. Il primo si componeva allora \ndi 20 individui eletti fra gli ottimati dai Terzi della città; 7 \ndei quali appartenevano al Terzo  di S. Maria, 7 al Terzo di \nS. Marco; 6 a quello di S. Vincenzo . \nIl consiglio generale era formato di altri 100 cittadini e \nartisti; 12 dei quali appartenevano alla contrada detta di \nPorta S. Cristofano  (forse quella oggi detta Montanina); \n13. alla Porta Beraldi, attualmente murata; 25. alla Porta \nPecciverandi  (ora detta di S. Domenico); 17. alla Porta S. \nVincenzo  (adesso S. Agostino); 13. alla Porta S. Maria \n(già del Calle); e 20. alla Porta Cologna, o Colonia, \ntuttora esistente. \nCon quest’ordine civile i Cortonesi, dopo il 1261, \nritornarono a rialzare gli edifizj pubblici stati guasti o \nabbattuti, fra i quali la torre con la sua campana e il \npalazzo pubblico; mentre le famiglie più potenti \ncostruivano le loro abitazioni tanto dentro che fuori la \ncittà a guisa di altrettante piccole fortezze difese da alti \ntorrioni per prepararsi a migliore difesa in caso di nuove \nostilità di nemici interni ed estranei. \nCoincide a questo tempo la zecca dei denari bianchi e \ndella moneta cortonese, accettata in commercio e \nnominata nei contratti di varj luoghi della Toscana, a \npartire dal 1262 sino almeno al 1380. \nQuesto diritto di regalìa riservato al sovrano, è stato tema \ndi lunga discussione fra gli eruditi, benché la maggior \nparte di loro sia di parere, che la zecca di Cortona fosse di \ndritto e proprietà del vescovo di Arezzo suo signore. \nLa più forte ragione è basata sul diploma concesso nel \n1196 da Arrigo VI al vescovo della chiesa aretina, in cui \nsi trova confermato il privilegio accodato dall’imperatore \nArrigo II, dove è specificato il diritto di potere coniare \nmoneta in loco sui Episcopatus, servata omni legalitate in \nmateria, et valore, secundum quod ex concessione \nantecessorum nostrorum noscitur habuisse. \nConcorre eziandio ad avvalorare tale opinione la qualità \ndella moneta cortonese consimile a quella dei denari \nbianchi, che all’epoca medesima coniavansi in Arezzo, e \nl’impronta della medesima moneta cortonese che ha la \nfigura di un mitrato col nome intorno S. Vincentius P., \nmentre si sa che i Cortonesi presero per loro protettore \nl’evangelista S. Marco, siccome ne fa fede, fra le altre \nprove, un sigillo di quel tempo con il leone alato \ncontornato dalle parole : Sis Tutor Cortonae, Sis semper \nMarce Patrone. \nIl primo indizio che si abbia della zecca e dei signori della \nmoneta di Cortona, è un’istrumento della cattedrale di \nArezzo fatto, sotto il dì 1 di ottobre del 1262, in Cortona \nin platea juxta domum olim Fratum Minorum, in qua D. \nGuillielmus Episcopus Aretinus morabatur. \nLa qual casa de’frati si convertì nel palazzo del vescovo \nUbertini; siccome meglio rilevasi da altra scrittura \ndell’anno 1264, dove si dichiara quella casa essere stata \ndel famoso fra Elia. \nÈ un atto d’investitura della pieve di Castiglion Aretino \n(ora Fiorentino) data dal vescovo Guglielmino al suo nipote e chierico Uberto dei Pazzi, sopracchiamato da \nGiovanni Villani lo Spievanato, la quale investitura seguì \nin Cortona, in domo Episcopi Aretini, quae quondam fuit \nfratris Eliae. \nEra quella stessa casa de’Frati Minori, dove il camarlingo \ndel Comune di Cortona, nell’aprile del 1263, si recò per \npagare al vescovo la quota che gli spettava dei denari \npercetti dalle calende di gennajo fino all’aprile, per i \ndiritti ad esso dovuti dai Cortonesi; la qual somma si \nriduceva a soli 25 soldi e 3 denari. \nMa seguitando il corso degli avvenimenti politici, 5 anni \ndopo il ritorno degli usciti in Cortona, il registro vecchio \ndi essa città possiede il rogito di un trattato di pace fra i \nCortonesi e gli Aretini, stipulato in Arezzo li 9 luglio \n1266. Da quell’atto apparisce essere accadute dal 1261 al \n1266 altre ostilità fra le parti avverse (al che forse avrà \ndato luogo la venuta del re Carlo d’Angiò nell’Italia), \nmentre ivi si parla di condonare i danni e le ruberie fatte o \nricevute nell’assedio, presa e distruzione che i Cortonesi \nfecero della rocca di Cortona quam arcem fecerunt vel \nfieri fecerunt Aretini; espressioni che ci richiamano al \ncontratto del 6 febbrajo 1258, dove si tratta di assegnare \nagli aretini un terreno da destinarsi per l’erezione di una \nnuova rocca in Cortona, in luogo diverso dalla superiore \nfortezza. Con quest’ultimo trattato di pace promisero le \nparti di non imporre alcun dazio, di togliere ogni \npedaggio o altra colletta che fosse a danno di uno dei due \nComuni, di non accettare né proteggere delinquenti stati \nbanditi da uno dei due territorj. Parimenti fu detto di \ntenere per nulli i patti e le obbligazioni fatte fra i \nGhibellini dell’uno e dell’altro paese, come pure fra la \nparte Guelfa di Arezzo e quella di Cortona. \nInoltre i sindaci di Cortona promisero di fare in maniera \nche i Cortonesi eleggessero ogni anno per potestà un \ncittadino di Arezzo o del suo contado con dargli per \nsalario almeno 200 lire l’anno. \nDall’altra parte gli Aretini si obbligavano di rilasciare al \nComune e uomini di Cortona tutti quei diritti, possessioni \ne usi esistenti in temp o che Cortona fu presa, e sei mesi \ninnanzi quam capta fuit; idest, anno Domini a Nativitate \n1258. Indictione I, die Kalendarum mensis februarii; \nsalvis pactis factis inter Commune Arretii et Cortonae \ntempore praesentis concordiae. Il distretto territoriale  di \nCortona viene ivi designato fra i seguenti confini; cioè, a \nCretillis (forse il termine ora detto di Cetille o Cretille in \nValle Dame verso Città di Castello) usque ad medias \nClanas, et a rivo Porcarii usque ad Lacum, et a Fossato \nCampi Gelati, qui venit ad pedem Populonichi et \nContalenae, et mittit in Nestorem usque ad Lacum. \nDi tal maniera si comportò con la parte Guelfa il partito \nGhibellino, il quale ultimo sino al 1266 sembra che \ndominasse in Cortona e in Arezzo, rappattumandosi con i \nfuoriusciti mediante il prenominato trattato, cui precedé \nuna consimile transazione fra i Ghibellini di Arezzo e i \nGuelfi ritornati in patria. (GUAZZESI, Opera cit.). \nTali documenti pertanto ci fanno palese che in Cortona, al \npari che in Arezzo e in molte altre città dell’Italia, \nesistevano allora i due partiti Guelfo e Ghibellino; \nl’ultimo de’quali ebbe maggior forza e tenne signorìa, \nsegnatamente dall’epoca della vittoria di Monteaperto \nsino a che alla sconfitta di Benevento del 1266 i \nGhibellini, seppure non furono essi dal reggimento delle \ncittà espulsi, pensarono a moderare la loro rabbia con \naccordi favorevoli alla contraria vittoriosa fazione. \nPure non stettero lunga pezza i Cortonesi in quiete col \nloro vescovo Guglielmino, nonostante che s’ignori la \ncagione che mosse questi a sentenziare scomunica contro \nil potestà, i magistrati e il Comune di Cortona, sentenza \nche egli stesso poco dopo revocò (luglio 1277) nel suo \npalazzo di Cortona. \nLa disfatta di Campaldino (anno 1289), accompagnata \ndalla morte di quel prelato capitano dei Ghibellini di \nArezzo, dové recare sollievo ai Cortonesi: sebbene la loro \nstoria possa dirsi quasi muta dal 1277 sino alla venuta di \nArrigo VII in Toscana, eccettuati da tale periodo pochi \naneddoti: come quello di trovare in Cortona li 27 marzo  \n1295 Ildebrandino vescovo di Arezzo; nel 13 luglio 1304 \nil cardinale Fr. Niccolò da Prato legato apostolico inviato \nin Toscana per rappacificare i discordi partiti; nel \nsettembre del 1306, e nel giugno del 1308, per lo stesso \nmotivo il cardinale Napoleone Orsini. \nIl documento storico capace a indicare sotto quale \nstendardo militasse la Signorìa di Cortona, e quale animo \ngli Aretini verso di lei nutricassero al momento che \nArrigo VII era per entrare con il suo esercito in Toscana, \nlo palesa nella sua relazione il vescovo di Butrintò \ndelegato di quel re, dove egli racconta di essersi portato a \nCastiglion Aretino, i di cui abitanti prestarono obbedienza \nad nutum all’imperatore, e di là salito a Cortona vi fu \nmolto onorato dagli abitanti, sed aperte, vocato populo, \n(ipsi) jurare noluerunt, quantunque per mezzo del sindaco \nin segreto lo avessero fatto. Quindi citati si scusarono col \nmesso regio, adducendo per ragione, che se ciò avessero \nfatto mentre le armate imperiali trovavansi ancora \nlontane, sarebbero stati essi incontanente assaliti e \ndistrutti dai Perugini, da quelli di città di Castello e di \nGubbio, che erano molto più forti dei Cortonesi: \naggiungendo alle predette ragioni questa che, et Arretini \nnon diligunt eos onde sperarne all’uopo un valido \nsostegno. \nI fatti corrisposero alle parole quando passò Arrigo VII da \nCortona, dove fu con grand’onore accolto, e dove a lui \ngiurarono i Cortonesi pubblicamente fedeltà, pregando \nquell’imperante di riceverli sotto il diretto dominio delle \nCamera imperiale riconoscendo lui qual vero, naturale e \nimmediato signore dei Cortonesi e della terra e distretto \ndi Cortona . Tale concessione fu da Arrigo VII accordata \nai Cortonesi, siccome si deduce da un atto pubblico \nrogato il 6 settembre in Cortona davanti lo stesso \nimperatore, presenti molti suoi cortigiani e testimoni, nel \nnumero dei quali eravi quel Guglielmo figlio di \nUguccione Casali, che Arrigo VII nominò suo vicario in \nCortona, rilasciando ai vescovi di Arezzo le giurisdizioni \necclesiastiche e demaniali. \nIn quanto ai beni e diritti enfiteutici posseduti dalla chiesa \naretina in Cortona e nel suo distretto, furono tutti dal \nvescovo Guido Tarlati con apposito contratto \ntemporaneamente alienati al Comune di Cortona per \nl’annua somma di mille fiorini d’oro. Prima però che \nquell’enfiteusi terminasse, venne a saldare ogni partita, e \nil malaugurato pomo di discordia fra i due popoli nel \n1325 fu diviso dal pontefice Giovanni XXII mediante \nl’erezione di Cortona in sede vescovile e in città. \nLiberati in tal guisa i Cortonesi da ogni soggezione verso gli Aretini, essi caddero ben resto sotto l’arbitrio della più \npotente famiglia di quella città (i Casali), i di cui \nindividui per sei generazioni, dal 1325 sino al 1409, \ntennero dominio quasi assoluto con titolo di Vicarj \ngenerali e di signori in Cortona. \nCome tale infatti fu riconosciuto dalla Repubblica \nfiorentina quel Ranieri di Guglielmo de’Casali, col quale \nai 10 agosto del 1332 fu conclusa una lega per 10 anni, \nobbligandosi egli di far guerra a piacere dei Fiorentini, \neccetto che contro Perugia, Siena e Montepulciano. La \nquale alleanza fu confermata per un altro decennio col \ntrattato firmato il dì 1 novembre 1339 a Lucignano fra i \nPerugini e i Fiorentini. – Sennonché si allontanò da tale \namicizia il di lui successore Bartolommeo Casali, \nquantunque avesse firmato, li 9 marzo 1351, un trattato di \nlega per il tempo di 4 anni con la stessa Repubblica, onde \ngettarsi al partito dell’arcivescovo Visconti di Milano \ncontrario ai Fiorentini, dai quali però il Casali fu \nriconosciuto in signore di Cortona alla pace di Sarzana del \n1353. \nRitornò sotto la protezione della Repubblica fiorentina il \nfiglio di Bartolommeo Casali, Francesco IV signore di \nCortona, il quale, all’occasione della pace conclusa nel \n1370 fra la Repubblica predetta e Bernabò Visconti, fu \nsolennemente vestito cavaliere nel palazzo della Signorìa \ndi Firenze. \nA lui deve Cortona l’acquisto del territorio già costituente \nla Comunità di Val di Pierle, vendutogli dai conti Oddi di \nPerugia, cui l’alienarono i Visconti di Milano. Con eguale \nbenevolenza del senato fiorentino fu trattato Ugguccione \nV signore di Cortona, accolto per un decennio (dal 1387 \nal 1397), e quindi, nel 1397, per altrettanto tempo \ndichiarato per raccomandato della Repubblica. \nNon meno dei precedenti fu onorato, il VI signore di \nCortona Francesco Casali, cognato del famoso e potente \nCocco Salimbeni di Siena, succeduto nel 1400 al zio \nUguccione; a favore del quale non solo fu rinnovata la \ndecennale accomandigia, ma decretata eziandio per un \ntriennio un’onorevole provvisione. \nAllorché, nel 1407, fu estesa l’accomandigia a 20 anni a \nfavore di Francesco Casali, vi fu compreso a sua istanza il \nnipote Luigi Battista. Ma poco dopo da questo ingrato \nuomo il benefico zio fu barbaramente trucidato: e Luigi, \nultimo rampollo di quella stirpe, restò dai Cortonesi in \nloro signore accettato, e dai Fiorentini dopo una seria \nlezione fattagli fare per bocca di Cristofano Spini e di \nGino Capponi accolto in raccomandato. \nL’indole però del giovane Casali non soddisfece alla \nbisogna, poiché il Comune di Cortona, scotendo del \ngoverno di quel tiranno, tenne segrete pratiche per darsi \nalle truppe napoletane penetrate in Val di Chiana ai danni \nde Papa e dei Fiorentini. Infatti, nel di ultimo di giugno \ndel 1409, l’esercito del re Ladislao occupò \nimprovvisamente Cortona, dove fece prigioniero quel \nsignore; che di là condotto in duro carcere a Napoli, poco \nappresso venne straziato ed estinto in sconto dei suoi \ndomestici più che pubblici misfatti. \nAl principio dell’anno 1411 il re Ladislao firmò capitoli \ndi pace con la Signoria di Firenze, alla quale vendé e \nconsegnò per il prezzo di 60000 fiorini d’oro la città di \nCortona, i castelli di Pierle e di Mercatale coi respettivi \nterritorj. \n\nIl contratto della compra fu fatto nel cassero di Cortana li \n18 gennajo di detto anno; e nello stesso giorno Tommaso \nArdinghelli, uno dei dieci di balia di guerra, in nome della \nRepubblica fiorentina prese il possesso della città, \nsiccome tre giorni appresso Jacopo de’Guasconi ricevé la \nconsegna dei castelli di Pierle e di Mercatale.  \nDopo quest’epoca la città e distretto di Cortona fece parte \ndel territorio della Repubblica fiorentina, alla quale i \nCortonesi si mantennero costantemente fedeli, qualora si \nriguardi come un maneggio di partito la defezione del \n1502, quando il duca Valentino era già penetrato con \ngrosso esercito in Val di Chiana. Fu egualmente per \nscansare una sorte peggiore, che, nel 1529, i Cortonesi \nvennero a patti di redenzione con stranieri eserciti che \nentravano in Toscana dalla parte di Perugia per correre ai \ndanni della Repubblica e della città di Firenze. \nContuttoché il marchese del Vasto capitano di \nquell’esercito fosse stato coi suoi spagnuoli nel primo \nassalto dal borgo di S. Vincenzo gagliardamente ributtato, \npure non veggendosi i Cortonesi dai Fiorentini \nsufficientemente assistiti, ed essendo già abbattuta una \nparte dei muri di quel borgo dall’artiglieria, e l’oste non \ninvilito, si dubitarono essi, a un secondo assalto, di andare \nmiseramente a sacco. Però ai 17 settembre 1529 si \nliberarono da tali angustie, obbligandosi di pagare al \ngenerale di quell’esercito 20000 ducati, consegnandogli \ncome statichi alcuni cittadini. Per soddisfare al quale \nimpegno i Cortonesi ottennero dal pontefice Clemente VII \nun breve spedito da Bologna li 12 febbrajo 1230, col \nquale accordava al Comune di Cortona facoltà di vendere \nbeni dello spedale della Misericordia e di altre \nconfraternite laicali fino alla somma di scudi 7000, \nacciocché si pagasse il residuo dei 20000 scudi \nd’imposizione a Filiberto di Chalon principe d’Oranges. \n(ARCH. DIPL. FIOR. Com. di Cortona) \nGli ultimi avvenimenti ostili, per cagione dei quali \nCortona vide abbattere i suoi subborghi e restaurare il \ncerchio delle antiche sue mura, furono per la guerra di \nSiena; e rimonta a questa istessa epoca la ricostruzione \ndella rocca nel punto più eminente del poggio di Cortona. \nStabilimenti pubblici di Cortona. – Cortona sino al \nmilletrecento annoverava tal numero di chiese, e di \nfraternite, che a stento si troverebbero altrettante nelle \nmaggiori città. \nEssa aveva il suo palazzo pubblico sino dal secolo XII, \nrestaurato o rifabbricato nel 1267; fondò il suo spedale \nmaggiore nel 1286, benché di altri minori spedali, esistiti \nin Cortona innanzi quella età si trovi qualche rara \nmemoria. Nel secolo XIV i Casali innalzarono il \nmagnifico palazzo di loro residenza, restaurato due secoli \ndopo dal Granduca Cosimo I, che lo fece residenza del \ncommissario, ora del vicario Regio di Cortona. \nNon dirò dei numerosi monasteri tanto di donne come di \nuomini che si contano costà sino dai tempi di S. \nFrancesco, il quale raccolse in Cortona fra i suoi discepoli \nil beato Guido Vagnottelli, il beato Vito, e Fra Elia Coppi \nproprietario dell’eremo delle Celle e fondatore, nel 1245, \ndel convento di S. Francesco di Cortona e dell’annesso \ntempio, che restò compito, e fu consacrato nel 1374 die IV \naprilis existente nobili Principe et Domino domino \nFrancisco de Casalibus Vicario Imperiali Cortonae. \nConserva questa chiesa, all’altare di S. Antonio, un dipinto d’Jacopo Cardi da Cigoli, e all’altare della \nNunziata una tavola di Pietro Berrettini da Cortona. \nNon mancano quadri di buoni pennelli nella cattedrale di \nS. Maria, riedificata nel secolo XV a tre navate sostenute \nda dieci colonne di pietra serena con cappelle gentilizie e \nil maggior altare di fini marmi innalzato, nel 1520, per \ncura del cardinal Silvio Passerino che fece dipingere i \nvetri dal Marsilla e restaurò a sue spese la decrepita chiesa \ndi S. Vincenzo, stata priorato dei benedettini di Arezzo, \npoi, dal 1326 al 1508, fatta cattedrale di Cortona. \nLa chiesa di S. Domenico fuori della Porta di tal nome ha \nuna tavola dipinta da Fra Angelico da Fiesole donata a \nquei frati nel 1440 da Cosimo de’Medici; quella di S. \nAntonio dei Padri Serviti possiede un basso rilievo di \nterra invetrata fatto da Luca della Robbia nel 1402. \nPregevolissimo sopra ogn’altro dipinto è un quadro di \nPietro Berrettini nella chiesa di S. Agostino, dove sono \ndue altre buone tavole d’Jacopo da Empoli, e di \nCristofano Allori. \nMa tutti i sacri edifizj di Cortona cedono per eleganza e \npregio architettonico alla chiesa di S. Maria del Calcinajo \nnel borgo di S. Vincenzo al suo luogo descritta: siccome \nper magnificenza e lusso sono tutti secondi al grandioso \ntempio di S. Margherita, situato nel punto più elevato \ndella città. La qual chiesa non tanto è pregevole per \nmarmi, bronzi e ricchezza di arredi, ma per merito e \nquantità di pitture che vi si ammirano del Cortonese Luca \nSignorelli, cui appartiene il quadro dell’altar maggiore; \nper quello che dipinse il celebre Federigo Barocci nella \ncappella di S. Caterina, dirimpetto a quella della \nConcezione, che ha un quadro di Francesco Vanni di \nSiena; mentre in altro altare avvenne uno d’Jacopo da \nEmpoli, per non dire di tante altre pitture di merito che \nadornano questo Santuario dei Cortonesi. \nFra gli stabilimenti di pubblica istruzione Cortona \npossiede un seminario vescovile aumentato di scuole e di \ncomodi dall’attual vescovo Ugolino Carlini, il collegio \ndei Padri Scolopi traslocati da S. Benedetto in S. \nAgostino, il conservatorio delle Salesiane, già Clarisse nel \nmonastero di S. Girolamo, per l’educazione e istruzione \ndelle fanciulle. Inoltre una scuola di disegno si va \npreparando in questa città, ricca di tanti capilavori e di \ntutte e tre le maniere usate da Luca Signorelli. \nFinalmente vi è un ben tenuto spedale con un monte di \npietà. Il teatro è dentro il palazzo pretorio, e costà furono \naccolte due accademie letterarie, una delle quali sorta nel \n1726 col titolo di Accademia delle antichità Etrusche, \ntenuta per lungo tempo in fiore da eruditi e valenti \nCortonesi, che pubblicarono 9 volumi dei suoi atti, fornita \ndi un museo e di una doviziosa biblioteca. \nCortona fu in ogni tempo culla di uomini distinti in vario \ngenere di dottrina. \nPer ingegno, grandezza d’animo e ascetiche virtù \nprimeggiò fra la numerosa schiera di Francescani fra Elia \nCoppi autore del grandioso tempio di Assisi e di quello \ndei minori conventuali di Cortona. \nPer potenza e per politica Uguccione, Ranieri e Francesco \nCasali, i cardinali Egidio Boni e Silvio Passerini. \nPer dottrine scientifiche il naturalista abate Andrea \nZucchini, e l’anatomico dottore Filippo Uccelli. \nPer erudizione, storia e filologia Francesco Baldelli, \nl’arciprete Bartolommeo Borghi, il cavaliere Onofrio \nBoni, il proposto Filippo Venuti, e il testé mancato \ncavaliere Giovanni Battista Baldelli, ec. \nPer merito in belle arti Luca Signorelli e Pietro Berrettini \ncon molti altri buoni allievi loro concittadini, i quali \nravvivarono la gloria della scuola pittorica Toscana. \nDIOCESI di CORTONA. – Allorché il pontefice \nGiovanni XXII, con bolla del 19 giugno 1325, dichiarò \nCortona città e sede vescovile dipendente dalla Sede \napostolica, limitò la nuova diocesi al territorio dell’attuale \nComunità di Cortona, staccando la maggior parte delle \nparrocchie dalla diocesi di Arezzo, e togliendo il restante \nai vescovi di Chiusi e di Città di Castello. \nApparteneva a quest’ultimo la porzione della montagna a \nlevante e settentrione di Cortona; mentre era della diocesi \ndi Chiusi il piviere di Cignano con una parte della \ncontrada denominata tuttora il Chiuso di Cortona. \nAll’epoca di tale smembramento volle il vescovo di \nArezzo lasciare di sua giurisdizione due parrocchie poste \nnel confine con lo stato Pontificio, cioè la cura di \nPiazzano poco lungi da Pergo e la pieve del Borghetto \nsull’orlo del lago Trasimeno: entrambi le quali dipendono \ntuttora nello spirituale dal vescovo di Arezzo, sebbene \nl’una e l’altra siano sotto il governo di Perugia. Vi è \ntradizione che ciò facesse il prelato aretino per denotare \nsino dove arrivava la sua giurisdizione prima \ndell’istituzione del vescovato di Cortona. \nPer prima cattedrale di questa città fu dallo stesso \npontefice assegnata la chiesa parrocchiale di S. Vincenzo \nnel borgo, traslocata poi nella pieve di S. Maria sotto il \nvescovo Giuseppe Capponi, il quale ottenne a tale oggetto \ndal pontefice Giulio II una bolla spedita li 15 giugno \n1508. \nI vescovi abitarono sempre nella casa o piccolo palazzo \nannesso alla pieve di S. Maria servito prima di canonica \nagli arcipreti, restaurato nel 1520 dal cardinale Passerini, \ne ingrandito verso la metà del secolo XVIII dal vescovo \nLodovico Seristori, il quale ultimo fondò pure il primo \nseminario nel borgo S. Vincenzo a S. Maria del Calcinajo. \n– Vedere CALCINAJO. \nLa Diocesi di Cortona conta 50 parrocchie, fra le quali la \ncattedrale e 8 pievi. \nMolti dei 44 vescovi che hanno già seduto nella cattedra \ndi Cortona, oltre l’attuale vescovo Ugolino Carlini, furono \ncanonici della metropolitana fiorentina, e varj di essi \nhanno tramandato il loro nome alla posterità. Sono di \nquesto numero il cardinale Silvio Passerini, il certosino \nFr. Leonardo Bonafede, Cosimo Minerbetti, Ranieri \nGuicciardini, Giuseppe Ippoliti e Matteo Concini, stato \nuno dei padri più eloquenti al S. Concilio di Trento. \nCOMUNITA’di CORTONA. – Il distretto comunitativo \ndi Cortona occupa una superficie di 100201 quadrati, \n3057 dei quali sono presi da corsi di acqua e da pubbliche \nstrade. Vi si trova una popolazione di 22275 individui, a \nragione di 184 abitanti per ogni miglio quadrato di suolo \nsottoposto all’imposizione fondiaria. \nConfina con 11 Comunità, 6 delle quali comprese nel \nGranducato, e 5 nella Legazione di Perugia dello Stato \nPontificio. \nA partire dalla Valle Tiberina lungo il fiume Nestore nella \ndirezione di settentrione a maestro confina con la \nComunità di Arezzo rimontando contr’acqua il Nestore \nper circa due miglia, sino a che sul dorso dell’Alta di S. Egidio incontra sulla riva sinistra del fiume medesimo la \nComunità di Castiglion Fioretino, con la quale s’innoltra \nnel fosso di Rignana, influente alla destra del Nestore \nsino al giogo della montagna. Giunta sulla cima della \nmedesima il territorio di Cortona riscende verso libeccio \nlungo la via comunitativa che viene da Val di Chio, la \nquale lescia al borro di Negoli o di Mezzavia per \nattraversare la strada Regia perugina, e di là, seguitando la \nstessa direzione, s’incammina verso il canale di \nMontecchio e quindi nella Chiana. Il Canal maestro di \nquesto fiume divide verso ponente le Comunità di Fojano, \ndi Asinalunga e di Torrita da quella di Cortona, alle quali \nsubentra la Comunità di Montepulciano. Con quest’ultima \nseguita il corso del Canale dal rio delle Chianacce sino \ndavanti alla chiesa di Fasciano, dove il territorio di \nMontepulciano oltrepassa alla destra della Chiana e \nspinge la Comunità di Cortona, dietro il poggio di \nValiano. Costà il territorio cortonese, piegando a scirocco, \ntrova lo Stato Pontificio, avendo di fronte da primo la \nComunità perugina di Castiglion del Lago sino al \nBorghetto, dove sottentra sulla gronda del Lago \nTrasimeno l’altra Comunità perugina di Tuoro; con la \nquale piegando a levante passa per la dogana dei Due \nTermini, attraversa la strada postale di Perugia davanti la \nchiesa di Terentola, e arriva alla sponda sinistra del \ntorrente Esse, dove questo fa gomito e cambia direzione \nda ostro a ponente. Costà, volta faccia da levante a ostro \nper varcare il poggio detto della Rocca (di Pierle), al di là \ndel quale incontra l’altra Comunità perugina di Lisciano, \nattraversando il marchesato di Sorbello. Serve ivi di \ntermine costantemente dal lato di scirocco il torrente \nNicone, mediante il quale trovasi pure a confine l’altra \nComunità pontificia della Fratta sino al fosso del \nMontaccio. Costà il territorio cortonese abbandona il \ntorrente Nicone e la Comunità della Fratta per \nincamminarsi, di conserva con la Comunità di Citta di \nCastello, sul poggio di Nerano mediante il fosso del \nMontaccio. Superato il quale volta faccia da greco a \nponente-maestro e ritorna a S. Donnino in Val di Pierle, \ndove rivolge il cammino verso maestro varcando la \nschiena dei poggi di Monte Maggio per scendere nel \ntorrente Seano, il di cui corso seconda per il tragitto di \ncirca un miglio e poi attraversa non molto discosto dalla \ndogana di Petriolo, al di là della quale cavalca il torrente \nMinimella, e quindi il poggio di Valle Dame rasentando \nl’antico termine di Cretille, per scendere nel vallone \npercorso dal fiume Nestore. Quivi ripiega da greco a \nmaestro per rimontare la ripa destra del Nestore sino \npresso alla dogana di Ansena, dove dopo una frontiera di \ncirca 11 miglia toscane lascia la Comunità pontificia di \nCittà di Castello, e ritorna a contatto con quella di Arezzo.  \nFra i maggiori corsi d’acqua che attraversano, o che \nrasentano il territorio di Cortona, si contano, a \nsettentrione il fiume Nestore, a ponente la Chiana, a ostro \ni torrenti Mucchia, l’Esse cortonese, e il rio di Loreto, a \nlevante il Nicone, il Seano, e la Minimella. \nLa strada regia postale di Perugia attraversa da maestro a \nscirocco il piano di questa Comunità per il cammino di \ncirca 7 miglia toscane. Due sono le vie provinciali, una \nche da Cortona conduce al ponte di Valiano, dove attesta \ncon la Regia Lauretana, e l’altra detta la Traversa da \nCortona  a Fojano, la quale scende da Cortona per porta S. \nAgostino a Camuscia, e di là innoltrandosi per il Chiuso \ndi Cortona, passa da Monsigliolo e da Farneta finché \ngiunge sulla Chiana ai ponti di Cortona, dove si unisce \nalla Via Longitudinale. \nSono comunitative rotabili le strade che percorrono il \npiano lungo il canal maestro della Chiana; i tronchi di \nFarneta alle Chianacce, da Crete in Chiana, da S. Eusebio \nalla Fratticiuola, da Cortona alle Contesse, e la strada \nattualmente in costruzione che attraversa il poggio di \nMontanare per condurre in Val di Pierle. \nIl punto più elevato dei monti Cortonesi sta sull’Alta di S. \nEgidio, la di cui sommità, al luogo della Croce, fu \ncalcolata dal Padre Inghirami a 1790,6 braccia sopra il \nlivello del mare Mediterraneo. È desso il monte più \nmeridionale del contrafforte che al Bastione del Trivio \ndiramasi dalla catena centrale dell’Appennino per \nseparare le valli superiori dell’Arno e della Chiana dalla \nVal Tiberina. \nGià si è detto, all’articolo Alta di S. Egidio, qual sia la \nnatura del terreno di questa montagna, consistente per la \nmassima parte in strati di arenaria schistosa, fra i quali \ntrovasene di tal grana e qualità da eguagliare la pietra di \nFiesole. Simile roccia di rado alterna con strati di \nalberese, e più spesso con lo schisto marnoso. \nAl contrario i poggi che all’oriente di Cortona \nfiancheggiano la vallecola del Nicone, e che scendono da \nquello di Montanare in Val di Pierle, consistono per la \nmaggior parte di calcarea compatta consimile a quella che \naffacciasi intorno al lembo del lago Trasimeno e nella \ncollina stessa su cui risiede Castiglion del Lago. La qual \nroccia racchiude molti grossi frammenti di fossili \nvegetabili e animali. \nDal detrito delle soprannominate tre rocce stratiformi vien \nformato il terreno vegetabile e quello di alluvione che \ncuopre le vallecole inferiori, le colline e le piagge intorno \nalla città; le quali presentano all’occhio di chi sale a \nCortona, la prospettiva di una variata, amenissima \ncampagna, irrigata da copiose acque perenni, sparsa di \ncase coloniche e di ville signorili in mezzo a numerosi \nfilari di viti e di olivi, non lungi da selve e da estesissimi \ncampi di cereali e di artificiali praterie. \nLa terra nel poggio è sostenuta da spessi muri, e da \nciglioni erbosi, disposti a gradinate a guisa di podio che \ncirconda un grande anfiteatro naturale e magnifico, come \nè quello della Valle di Chiana. \nL’olio e vino di questa contrada, che contasi fra i buoni \ndella Toscana, costituiscono i principali prodotti agrarj \ndella Comunità, sebbene le granaglie e i gelsi abbondino \nnella parte più fertile e pianeggiante che dalla strada \nRegia perugina si dirige in Chiana, e verso il lago \nTrasimeno. \nNon esistono in Cortona manifatture, oltre quelle di prima \nnecessità e comuni a tutti i paesi; fra le quali potrebbe \ndistinguersi un lanificio, se migliorasse il suo tessuto in \nun paese che abbonda di buone lane, e una fabbrica di \nmajoliche posta nel suburbio di Cortona alla villa di \nCatrosso . \nCon motuproprio del 29 settembre 1774, relativo \nall’organizzazione amministrativa della Comunità di \nCortona, fu riunita in un solo corpo l’antica Comunità di \nCortona con quella di Va l di Pierle. La prima dividevasi \nin tre Camperìe, o Terzi della Città, 1. Camperìa di S. Maria; 2. di S. Marco; 3. di S. Vincenzo , mentre l’agro \nCortonese veniva ripartito in tre Dipartimenti, cioè il \nDipartimento del Piano con 18 ville; il Dipartimento del \nChiuso  con 11 ville; il Dipartimento di Montagna con 13 \nville. \nL’antica Comunità di Val di Pierle si divideva nel Terzo \ndi Pierle; nel Terzo di Mercatale, e nel Terzo di \nDanciano. \nSi tiene ogni sabato un mercato di gran concorso a \nCortona con 7 fiere annue, tre delle quali nel capoluogo, \nuna nel lunedì dopo l’Ascensione, una nel 16 agosto, e la \nterza nel martedì dopo la seconda domenica di ottobre. Le \naltre 4 fiere hanno luogo nel territorio, cioè una a \nMercatale per l’Epifania, e tre a Sorbello nei giorni 25 \nmaggio, 24 giugno, e 36 settembre. \nLa Città mantiene per servizio del pubblico due medici \ncondotti e tre chirurghi, oltre un comodo e ben tenuto \nSpedale per i poveri e un Monte dei presti. \nRisiedono in Cortona il vescovo e il vicario Regio. \nQuesto ha la giurisdizione civile e criminale in tutto il \ncircondario della Comunità, e dipende rapporto alla \npolizia dal commissario Regio di Arezzo. Vi si trova la \ncancelleria comunitativa, l’ingegnere di Circondario, e \nl’ufizio di esazione del Registro. La conservazione \ndell’Ipoteche e la Ruota sono in Arezzo. \n \nPOPOLAZIONE della Comunità e Diocesi di CORTONA \na tre epoche diverse \n \n- nome del luogo: Acquaviva e Valle Dame, titolo della \nchiesa: S. Pietro a Dame (Cura), abitanti nel 1551: n° \n311, abitanti nel 1745: n° 141, abitanti  nel 1833: n° 311 \n- nome del luogo: Bocena al Rio di Loreto, titolo della \nchiesa: SS. Cristofano e Martino (Cura), abitanti nel \n1551: n° 657, abitanti nel 1745: n° 173, abitanti  nel 1833: \nn° 356 \n- nome del luogo: Borgonuovo, titolo della chiesa: S. \nEmiliano (Cura), abitanti  nel 1551: n° 137, abitanti  nel \n1745: n° 126, abitanti  nel 1833: n° 189 \n- nome del luogo: Burcinella, titolo della chiesa: S. \nCaterina (Cura), abitanti nel 1551: n° -, abitanti nel 1745: \nn° 232, abitanti nel 1833: n° 505 \n- nome del luogo: Villa di Cantalena, titolo della chiesa: \nSS. Agata e Michele (Prioria), abitanti nel 1551: n° 128, \nabitanti nel 1745: n° 198, abitanti nel 1833: n° 226 \n- nome del luogo: Casale, titolo della chiesa: SS. Biagio e \nGiusto (Cura), abitanti  nel 1551: n° 244, abitanti nel \n1745: n° 207, abitanti  nel 1833: n° 240 \n- nome del luogo: Cegliolo, titolo della chiesa: S. Eusebio \n(Pieve), abitanti nel 1551 (con S. Pietro e S. Maria degli \nAngeli a Cegliolo): n° 755, abitanti nel 1745: n° 273, \nabitanti nel 1833: n° 548 \n- nome del luogo: Cegliolo, titolo della chiesa: S. Pietro e \nS. Maria degli Angeli (Cura), abitanti nel 1551 (con S. \nEusebio a Cegliolo): n° 755, abitanti nel 1745: n° 456, \nabitanti nel 1833: n° 610 \n- nome del luogo: Villa di Centoja, titolo della chiesa: S. \nCristofano (Cura), abitanti nel 1551: n° 132, abitanti nel \n1745: n° 214, abitanti  nel 1833: n° 320 \n- nome del luogo: Cignano, titolo della chiesa: S. Niccolò \n(Pieve), abitanti nel 1551: n° 306, abitanti nel 1745: n° \n393, abitanti nel 1833: n° 552 \n\n- nome del luogo: CORTONA città e borghi, titolo della \nchiesa: Cattedrale con altre 6 parrocchie, abitanti nel \n1551: n° 5222, abitanti nel 1745: n° 3703, abitanti nel \n1833: n° 5036 \n- nome del luogo: Crete, titolo della chiesa: SS. Potito e \nIppolito (Rettoria), abitanti  nel 1551: n° 114, abitanti nel \n1745: n° 173, abitanti  nel 1833: n° 404 \n- nome del luogo: Falzano, titolo della chiesa: S. Maria \n(Pieve), abitanti nel 1551: n° 216, abitanti nel 1745: n° \n182, abitanti nel 1833: n° 196 \n- nome del luogo: Farneta, titolo della chiesa: S. Maria \nAssunta (Prioria, già Badia), abitanti nel 1551: n° 471, \nabitanti nel 1745: n° 445, abitanti nel 1833: n° 868 \n- nome del luogo: Fasciano, titolo della chiesa: S. Biagio \n(Pieve), abitanti nel 1551: n° 247, abitanti nel 1745: n° \n96, abitanti nel 1833: n° 170 \n- nome del luogo: Villa della Fratta, titolo della chiesa: S. \nAgata (Cura), abitanti  nel 1551: n° 154, abitanti nel 1745: \nn° 270, abitanti nel 1833: n° 591 \n- nome del luogo: Fratticciuola e Cerreto, titolo della \nchiesa: S. Giusto (Cura), abitanti  nel 1551: n° 210, \nabitanti nel 1745: n° 295, abitanti nel 1833: n° 305 \n- nome del luogo: Gabbiano, titolo della chiesa: S. \nFirmina (Cura), abitanti  nel 1551: n° 114, abitanti  nel \n1745: n° 130, abitanti  nel 1833: n° 192 \n- nome del luogo: Mitigliano, titolo della chiesa: S. Maria \n(Cura), abitanti nel 1551 (con S. Angelo a Mitigliano) : \nn° 349, abitanti nel 1745: n° 86, abitanti nel 1833: n° 116 \n- nome del luogo: Mitigliano, titolo della chiesa: S. \nAngelo (Cura), abitanti  nel 1551 (con S. Maria a \nMitigliano) : n° 349, abitanti  nel 1745: n° 279, abitanti \nnel 1833: n° 371 \n- nome del luogo: Monsigliolo, titolo della chiesa: S. \nBiagio (Cura), abitanti  nel 1551: n° 256, abitanti nel \n1745: n° 255, abitanti  nel 1833: n° 433 \n- nome del luogo: Montalla, titolo della chiesa: S. \nGiovanni Evangelista (Cura), abitanti nel 1551: n° 377, \nabitanti nel 1745: n° 266, abitanti nel 1833: n° 347 \n- nome del luogo: Montanare, titolo della chiesa: S. \nGiovanni Battista (Pieve), abitanti nel 1551: n° 145, \nabitanti nel 1745: n° 312, abitanti nel 1833: n° 496 \n- nome del luogo: Montecchio del Loto, titolo della \nchiesa: SS. Cristofano e Giliberto (Pieve), abitanti nel \n1551: n° 342, abitanti nel 1745: n° 484, abitanti  nel 1833: \nn° 990 \n- nome del luogo: Nerano, titolo della chiesa: S. Martino \n(Prioria), abitanti nel 1551: n° -, abitanti  nel 1745: n° -, \nabitanti nel 1833: n° 125 \n- nome del luogo: Villa di Ossaja, titolo della chiesa: SS. \nCristofano e Biagio (Prioria), abitanti nel 1551: n° 426, \nabitanti nel 1745: n° 383, abitanti nel 1833: n° 712 \n- nome del luogo: Pergo, titolo della chiesa: SS. \nBartolommeo e Pietro (Prioria), abitanti nel 1551: n° 487, \nabitanti nel 1745: n° 395, abitanti nel 1833: n° 578 \n- nome del luogo: Pierle e Val di Vico, titolo della chiesa: \nS. Biagio e S. Donato (Cura), abitanti nel 1551: n° 271, \nabitanti nel 1745: n° 295, abitanti nel 1833: n° 498 \n- nome del luogo: Pietraja in Pian di bacialla, titolo della \nchiesa: S. Leopoldo (Cura), abitanti  nel 1551: n° 563, \nabitanti nel 1745: n° -, abitanti nel 1833: n° 360 \n- nome del luogo: Villa di Poggioni, titolo della chiesa: S. \nMarco (Pieve), abitanti nel 1551: n° 137, abitanti nel 1745: n° 306, abitanti  nel 1833: n° 321 \n- nome del luogo: Ronzano, titolo della chiesa: S. Biagio \n(Cura), abitanti  nel 1551: n° 124, abitanti nel 1745: n° \n149, abitanti nel 1833: n° 245 \n- nome del luogo: Rufignano, titolo della chiesa: S. \nLorenzo (Prioria), abitanti nel 1551: n° 154, abitanti nel \n1745: n° 155, abitanti  nel 1833: n° 193 \n- nome del luogo: Salcotto, titolo della chiesa: S. Biagio \n(Cura), abitanti  nel 1551: n° 194, abitanti nel 1745: n° \n335, abitanti nel 1833: n° 427 \n- nome del luogo: Seano, titolo della chiesa: S. Lucia \n(Cura), abitanti  nel 1551: n° 148, abitanti nel 1745: n° \n113, abitanti nel 1833: n° 266 \n- nome del luogo: Sepoltaglia, titolo della chiesa: S. Maria \n(Cura), abitanti  nel 1551: n° 352, abitanti nel 1745: n° \n194, abitanti nel 1833: n° 336 \n- nome del luogo: Terontola, titolo della chiesa: S. \nGiovanni Evangelista (Pieve), abitanti nel 1551: n° 320, \nabitanti nel 1745: n° 318, abitanti nel 1833: n° 717 \n- nome del luogo: Teverina e Valle Dame, titolo della \nchiesa: SS. Bartolommeo e Andrea (Cura), abitanti nel \n1551: n° 188, abitanti nel 1745: n° 296, abitanti  nel 1833: \nn° 318 \n- nome del luogo: Tornia, titolo della chiesa: S. Giovanni \nEvangelista (Cura), abitanti  nel 1551: n° 119, abitanti nel \n1745: n° 200, abitanti  nel 1833: n° 187 \n- nome del luogo: Torreone e Guglielmesca, titolo della \nchiesa: S. Carlo (Cura), abitanti nel 1551: n° -, abitanti \nnel 1745: n° 438, abitanti nel 1833: n° 412 \n- nome del luogo: Vaglie, titolo della chiesa: S. Cristofano \n(Cura), abitanti nel 1551: n° 96, abitanti nel 1745: n° 120, \nabitanti nel 1833: n° 142 \n- nome del luogo: Val di Pierle, titolo della chiesa: S. \nDonnino (Pieve), abitanti nel 1551: n° 270, abitanti  nel \n1745: n° 331, abitanti  nel 1833: n° 830 \n- nome del luogo: Valecchie, titolo della chiesa: SS. \nFilippo e Giacomo (Cura), abitanti  nel 1551: n° 301, \nabitanti nel 1745: n° 182, abitanti nel 1833: n° 270 \n- nome del luogo: S. Marco in Villa, titolo della chiesa: S. \nMarco in Villa (Cura), abitanti nel 1551: n° 534, abitanti \nnel 1745: n° 393, abitanti nel 1833: n° 524 \n \n- totale abitanti  nel 1551: n° 15371 \n- totale abitanti  nel 1745: n° 13988 \n \nFrazioni di popolazioni provenienti da parrocchie situate \nnello Stato Pontificio , abitanti nel 1833: n° 442 \n \n- Totale abitanti nel 1833: n° 22275",
    "original_title": "CORTONA",
    "byte_offset": 3629134
  },
  {
    "context": "in Val di Magra.",
    "title": "CORTONUOVO",
    "body": "Villa di poche case \ncompresa nella parrocchia di S. Michele a Merizzo, \nComunità Giurisdizione e circa 4 miglia toscane a ostro di \nBagnone, Diocesi di Pontremoli, già di Luni-Sarzana \nCompartimento di Pisa. – Vedere BAGNONE Comunità, \ne MERIZZO.",
    "original_title": "CORTONUOVO",
    "byte_offset": 3695412
  },
  {
    "context": "in Val di Magra.",
    "title": "CORTULA, o CORTILA",
    "body": "Villaggio con \nparrocchia (S. Pietro) nel piviere di Viano, Comunità \nGiurisdizione e circa miglia toscane 7 a greco di \nFosdinovo, Diocesi di Massa ducale, già di Luni-Sarzana, \nDucato di Modena. – Vedere FOSDINOVO. \nLa parrocchia d S. Pietro a Cortula, o a Cortila conta 63 \nabitanti.",
    "original_title": "CORTULA, o CORTILA",
    "byte_offset": 3695698
  },
  {
    "context": "nel Val d’Arno superiore.",
    "title": "CORTULE (S. ROMOLO in)",
    "body": "– Vedere GAVILLE (S. ROMOLO a).",
    "original_title": "CORTULE (S. ROMOLO in)",
    "byte_offset": 3696031
  },
  {
    "context": "(Corvaria) nel littorale di Pietrasanta.",
    "title": "CORVAJA, CORVARA",
    "body": "Rocca diruta chiamata Corvaja vecchia, e \nborgo esistente sotto il nome di Corvaja nuova, cui è \nannesso il Casale di Ripa, già nella pieve di S. Stefano a \nVallecchia, Diocesi di Luni, ora di S. Maria Lauretana a \nQuerceta, Comunità Giurisdizione e circa miglia toscane \n1 e 1/2 a ostro di Seravezza, Diocesi e Compartimento di \nPisa. \nIl borgo di Corvaja nuova è attraversato dalla strada \nrotabile che staccasi dalla Regia postale di Genova alla \nchiesa di Querceta per condurre a Seravezza lungo la ripa \ndestra di quel torrente, anticamente chiamato di Versilia; \nlà dove per un’angusta e tortuosa gola esso schiudesi dalla \nPania del territorio Pietrasantino, di cui la verruca di \nCorvaja vecchia costituisce un ultimo sprone, di fronte a \nquello che ha dato il nomignolo a un altro diruto fortilizio, \ndenominato la rocca di Vallecchia. \nFu signorìa di una potente famiglia di longobardi \nlucchesi, che sino dai secoli intorno al mille dominava in \nVersilia , in Garfagnana, e anche nel Val d’Arno inferiore. \nGli annali lucchesi, pisani e genovesi ci hanno lasciato i \nnomi di molti di quei dinasti, fra i quali figurarono, nel \nsecolo X un Fraolmo, nel secolo XII un Veltro e un \nUguccione, nel secolo XIII un Guido da Corvaja, stato \ncanonico Lateranense in S. Frediano di Lucca, e autore di \nuna cronaca pisana, di cui si conosce un frammento dal \n1270 al 1290; nel secolo XIV donna Pinna moglie del \ncelebre Castruccio signor di Lucca appartenuta a questi \nstessi dinasti, che furono pure autori dell’estinta famiglia \nStreghi di Lucca e della tuttora esistente in Pietrasanta \nTomei-Albiani. \nAnche i vescovi della diocesi Lunense Sarzanese ebbero \ngiurisdizione sopra il castello di Corvaja; poiché Federigo \nI, nel 1163, lo confermò  al vescovo Pietro di Luni, dei di \ncui successori furono feudatarj molti nobili di Versilia; e \nsegnatamente quelli di Montignoso, di Vallecchia, di \nCorvaja, di Montemagno e di Bozzano, i quali tutti come \ntali assisterono a un lodo del 1202. (MURAT. Ant. \nEstens.). \nLa rocca di Corvaja fu riguardata come uno de’più \nragguardevoli fortilizi, sia perché difendeva il passaggio \nper l’angusta gola della Versilia, come ancora perché da \nquel pinnacolo dominava la grande strada Emilia di \nScauro lungo il littorale. \nEssa portò talvolta il nome di rocca Guidinga; tale altre \nfiate fu detta rocca Flaminga, seppure una di queste non \ncorrispondeva alla rocca di Vallecchia. Della prima si \ntrova fatta menzione nel diploma dall’imperatore \nFederigo I spedito, li 30 giugno 1183, a Pietro vescovo di \nLuni, cui confermò fra le altre cose Curtem Guidingam, \nquae Corvaria dicitur. Anche l’annalista lucchese \nTolomeo la rammenta all’anno 1164, allorché l’imperatore Federigo I concesse al Comune di Lucca la \nrocca Guidinga nel distretto di Corvaja. \nAll’incontro è designata dallo stesso autore sotto nome di \nrocca Flaminga, all’anno 1169, quando si ribellarono al \nComune di Lucca con Veltro da Corvaja altri signori della \nVersilia e di Garfagnana; i quali s’impadronirono di \nquella rocca, ripresa ben tosto dai Lucchesi, quando \ndevastarono i borghi di Corvaja e di Brancaliano nel \npiano di Versilia. Contuttociò la stessa rocca, nel gennajo \ndel 1174, coll’ajuto dei Pisani fu recuperata dai nobili di \nquella contrada. \nSino dal 1253 molti di quei nobili di parte Ghibellina \nerano passati ad abitare in Pisa, dove furono accolti in \ncittadini, fra i quali Corso di Veltro da Corvaja, e \nGherardo di Guido da Vallecchia; nel tempo stesso che \naltri della stessa consorteria, professando il Guelfismo, si \nmantennero devoti alla città di Lucca, dove già le loro \nfamiglie tenevano domicilio. \nI nobili di Corvaja e quelli di Vallecchia, li 9 ottobre \n1219, riunitisi negli ortali di Parentino di Vallecchia, \npresso la pieve di Corvaja (l’antica pieve di S. Stefano di \nVallecchia) firmarono un atto di concordia, col quale \naccomunarono i loro beni e giurisdizioni, ad eccezione dei \nmulini e delle miniere d’argento; dichiarando di proprietà \ndei signori di Vallecchia le Argentiere di Vallebona (Val \ndi Castello) e quelle di Galleno: e assegnando ai nobili di \nCorvaja le Argentiere di Stazzema . (CIANELLI. Memor. \nLucch. T. III.) \nMal sofferenti i Lucchesi che i nobili di Versilia di parte \nGhibellina avessero stabilito lega con la Repubblica di \nPisa (4 dicembre 1253 stile comune), e che tornassero \ntante volte a sollevare e a dare il guasto a quella contrada, \nessi, nel 1254, pronunziarono un decreto che li dichiarò \ntraditori della patria, e nel gennajo del 1255 il potestà di \nLucca, Guiscardo Pietrasanta, condusse un esercito contro \ni valvassori della Versilia, col quale investì, prese e \ndisfece le rocche di Corvaja e di Vallecchia, traslocando \ngli abitanti delle vicine borgora a popolare i nuovi castelli \nda esso lui costruiti a Camajore e a Pietrasanta. \nNon ostante ciò la rocca di Corvaja, o non restò \ntotalmente abbattuta, ovvero dopo quel fatto venne \nrestaurata dai Pisani e da quei dinasti del partito \nGhibellino, nelle di cui mani sembra che ritornasse prima \nche, nell’ottobre 1270, un capitano dell’esercito di Carlo \nd’Angiò in Versilia (custode della rocca di Corvaja a \nnome di quel re) la consegnasse al potestà e Comune di \nLucca, che bandì dalla provincia di Versilia quei signori, \ne fece distruggere totalmente i loro fortilizj di Corvaja e di \nVallecchia. (PTOLOM. Annal. Lucens. – GUIDON. de \nCORVARIA, Fragmen. Hist. Pis.). \nNon per questo i nobili di Corvaja, all’arrivo in Toscana \ndel vicario imperiale, mancarono di reclamare i loro \nperduti diritti, siccome nel 1314 per riottenerli fecero \ncausa in Lucca sotto il governo di Uguccione della \nFaggiuola, e di nuovo nel 1347, davanti gli anziani di \nPisa. Sebbene pochi anni appresso tutta la consorteria dei \nnobili di Versilia, (fra i quali i discendenti dei signori di \nCorvaja e di Vallecchia), ottenesse un diploma da Carlo \nIV, dato in Pietrasanta li 13 giugno 1355, non fu per \nquesto che i diritti baronali da quei signori mai più si \nriacquistassero. Corvaja con Pietrasanta fu tolta ai \nGenovesi dall’oste Fiorentina nel 1484. \n\nFu da Corvaja quel Guido autore di una cronaca Pisana, \ngià rammentata. – Vedere Pietrasanta.",
    "original_title": "CORVAJA, CORVARA",
    "byte_offset": 3696123
  },
  {
    "context": "altrimenti detto CROVARA in Val di Magra.",
    "title": "CORVARA",
    "body": "Villaggio con rocca diruta e chiesa prepositura (S. \nMichele) nella Comunità di Beverino, Mandamento della \nSpezia, Diocesi di Luni-Sarzana, Provincia di Levante, \nRegno Sardo. \nÈ situato dietro i monti del Golfo della Spezia, sulla \ndestra del fiume Vara. Fu uno dei castelli dei marchesi \nEstensi e Malaspina, confermato ai primi con Valerano, \nMadrognano, Arcola e altri paesi di Lunigiana, \ndall’imperatore Arrigo IV con privilegio dell’anno 1077, \nquindi nel 1164 da Federigo I assegnato per la quarta \nparte al marchese Obizo Malaspina. Venduto Corvara \ndagli Estensi con altri castelli di Val di Magra al marchese \nAlberto Malaspina (il Trovadore) a Guglielmo e a \nCorrado il vecchio suoi nipoti, fu da questi nel 1202 \nceduto a Goffredo vescovo di Luni, sino a che un di lui \nsuccessore, il vescovo Guglielmo, nel 1251, con molti \naltri luoghi di Val di Vara lo diede in feudo a Niccolò \nFieschi dei conti di Lavagna, dai di cui eredi passò in \npotere della Repubblica di Genova per atto di compra del \n1276. – Vedere BEVERINO.  \nLa prepositura di S. Michele a Corvara, o Crovara , conta \n326 abitanti.",
    "original_title": "CORVARA",
    "byte_offset": 3702463
  },
  {
    "context": "in Val di Magra.",
    "title": "CORVAROLA",
    "body": "Villaggio con parrocchia \n(S. Michele) nella Comunità Giurisdizione e quasi 3 \nmiglia toscane a ostro di Bagnone, Diocesi di Pontremoli, \ngià di Luni-Sarzana, Compartimento di Pisa. \nRisiede in una piaggia che fiancheggia la destra ripa del \ntorrente Civiglia, derivante dal monte della Pieve, un \nmiglio toscano a scirocco di Bagnone. \nEra Corvarola uno dei castelli del feudo di Castiglion del \nTerziere, di cui gli uomini di Corvarola seguirono la sorte, \nquando, nel 1491 si posero sotto la difesa della \nRepubblica fiorentina. \nI pochissimi avanzi di antiche mura intorno al villaggio \ngiovano solamente a far conoscere, che fu Corvarola \ncircondato da sette torri e da un piccolo giro di mura \ncastellane. \nS. Michele a Corvarola ha 195 abitanti.",
    "original_title": "CORVAROLA",
    "byte_offset": 3703641
  },
  {
    "context": "presso Bocca di Magra.",
    "title": "CORVO (MONTE o PUNTA DEL)",
    "body": "È il corno sinistro del promontorio che sporge in \nmare dal golfo lunense, ora detto della Spezia; alle cui \nfalde orientali fluisce e termina il suo corso il fiume \nMagra, mentre la base opposta si stende verso il seno di \nLerici dentro il Golfo della Spezia. \nÈ rammentato il monte del Corvo da Fazio degli Uberti \nnel suo Dittamondo, da Petrarca nel suo Itinerario \nSiriaco; mentre nelle più antiche scritture vien designato \ncol titolo di monte Caprione.",
    "original_title": "CORVO (MONTE o PUNTA DEL)",
    "byte_offset": 3704428
  },
  {
    "context": "alla Bocca di Magra. ",
    "title": "CORVO (S. CROCE DEL)",
    "body": "Convento diruto che fu abitato dal secolo XIII al XVI \ndagli Agostiniani eremiti; noto più che altro per quel frate Ilario del Corvo  priore di quel convento, autore di una \nlettera a Uguccione della Faggiuola, per commissione \n(diss’egli) ricevuta dal divino Alighieri, mentre da quel \nluogo si disponeva a viaggiare oltremonti. – Vedere \nAMELIA, Comunità.",
    "original_title": "CORVO (S. CROCE DEL)",
    "byte_offset": 3704946
  },
  {
    "context": "in Romagna.",
    "title": "CORZANO (ROCCA DI)",
    "body": "– Vedere SAN PIERO in BAGNO, e BAGNO in Romagna.",
    "original_title": "CORZANO (ROCCA DI)",
    "byte_offset": 3705368
  },
  {
    "context": "",
    "title": "CORZANO (S. PIERO IN)",
    "body": "– Vedere SAN PIERO in BAGNO.",
    "original_title": "CORZANO (S. PIERO IN)",
    "byte_offset": 3705456
  },
  {
    "context": "in Val d’Arbia.",
    "title": "COSCHINE e COSCONA",
    "body": "Vico ch’ebbe \nchiesa parrocchiale (S. Bartolommeo) da gran tempo \nannessa alla cura di S. Cristofano a Vagliagli nella \nComunità Giurisdizione e circa 11 miglia toscane a \nmaestro di Castelnuovo della Berardenga, Diocesi e \nCompartimento di Siena, da cui è quasi 6 miglia toscane a \ngreco. \nTrovasi sopra una piaggia presso il bivio delle due strade \nprovinciali, una delle quali guida da Siena alla Castellina \ndel Chianti, l’altra esce pur essa dalla città, e per Pieve \nAsciata scende nell’Arbia. \nCoschine e Coscona fu uno dei 38 Comunelli che il \nregolamento del 2 giugno 1777 riunì in una sola \namminis trazione residente a Castelnuovo della \nBerardenga. – Vedere BERARDENGA \n(CASTELNUOVO).",
    "original_title": "COSCHINE e COSCONA",
    "byte_offset": 3705515
  },
  {
    "context": "nella Valle del Serchio.",
    "title": "COSELLI",
    "body": "Borgata con parrocchia \n(S. Lucia) nel piviere di Vorno, Comunità Giurisdizione e \ncirca 6 miglia toscane a libeccio di Capannori, Diocesi e \nDucato di Lucca. \nRisiede sul torrente omonimo a piedi del dorso di Monte \npisano, fra il poggio di Vorno e quello di S. Maria del \nGiudice dirimpetto a Lucca, che le resta circa 4 miglia \ntoscane a settentrione. \nIl parroco di Coselli, che ha titolo di vicario perpetuo, nel \n1832 contava nella sua parrocchia 247 abitanti.",
    "original_title": "COSELLI",
    "byte_offset": 3706266
  },
  {
    "context": "nel Chianti.",
    "title": "COSIMO (S.) A CAMPI",
    "body": "– Vedere SAN GUSMÈ.",
    "original_title": "COSIMO (S.) A CAMPI",
    "byte_offset": 3706772
  },
  {
    "context": "nel Val d’Arno superiore.",
    "title": "COSIMO (S.) AL VIVAJO",
    "body": "– Vedere VIVAJO dell’INCISA.",
    "original_title": "COSIMO (S.) AL VIVAJO",
    "byte_offset": 3706834
  },
  {
    "context": "(Cusona) in Val d’Orcia.",
    "title": "COSONA",
    "body": "Villa signorile, che \ndiede il vocabolo all’antica pieve di S. Maria di Cusona, \nattualmente sotto l’invocazione dei SS. Lorentino e \nPergentino, nella Comunità Giurisdizione e circa 4 miglia \ntoscane a maestro di Pienza, Diocesi medesima, già di \nArezzo, Compartimento di Siena.  \nQuesta villa, attualmente di proprietà della nobil casa \nForteguerri di Siena, risiede sopra una piaggia cretosa \nbagnata a levante dal torrente Tuoma , e dal lato di \nponente dal fiume Asso. \nLa pieve di S. Maria a Cosona fu una di quelle sino dal \nprincipio del secolo VIII contrastate dai vescovi di Siena \na quelli di Arezzo. Era una delle cappelle dello stesso \npiviere la chiesa di S. Donato in Asso, il di cui rettore fu \nuno dei tanti testimoni esaminati in Siena dal giudice \ndelegato a ciò da Liutprando re dei Longobardi. – Vedere \nAsso (S. DONATO di). \nCosona si è resa maggiormente nota ai fisici moderni per \nuna pioggetta di aereoliti caduta nei suoi contorni sulla \nfine del secolo XVIII, e specialmente nel podere di Casa \nTuoma , descritta dal celebre abate D. Ambrogio Soldani \nin una sua celebre memoria. \nLa parrocchia di SS. Lorentino e Pergentino a Cosona \nconta 178 abitanti.",
    "original_title": "COSONA",
    "byte_offset": 3706923
  },
  {
    "context": "in Val Tiberina.",
    "title": "COSPAJA",
    "body": "Casale posto mezzo miglio \ntoscano a grecale di S. Sepolcro sull’estremo confine \ndegli Stati Granducale e Ponteficio. \nFu un asilo di merci destinate al contrabbando; \nessendochè Cospaja è stato territorio dichiarato Nullius \nsino alla convenzione dell’anno 1832, per la quale fu \nceduto totalmente alla giurisdizione e dominio Ponteficio.",
    "original_title": "COSPAJA",
    "byte_offset": 3708156
  },
  {
    "context": "(Cosa Volcientium), ora ANSEDONIA, nel littorale di Orbetello,",
    "title": "COSSA o COSA",
    "body": "Comunità Giurisdizione e 6 \nmiglia toscane a levante del medesimo, attraversando lo \nStagno, e 7 miglia toscane per la via di terra, Diocesi \ndell’Abazia delle Tre fontane Nullius, Compartimento di \nGrosseto. \nÈ situata nel grado 28° 57’ di longitudine e 42° 25’ di \nlatitudine in un colle appena 300 braccia sopra il livello \ndel Mediterraneo fra l’antica strada Aurelia e la spiaggia \ndel mare, il lago di Burano che la guarda a levante e lo \nstagno di Orbetello col promontorio Argentaro, che gli \nrestano a ponente. \nDirò col Micali, che, di tutte le città in suolo etrusco, \nquesta è la meglio conservata nelle sue opere militari. \nAvvegnachè, oltre al cerchio delle sue mura che sussiste \nquasi intero, vi si veggono parecchie torri interne ed \nesterne con due porte, che una volta a settentrione-grecale \nconserva l’incastro della cateratta o saracinesca, e l’altra, \nche guarda pure la via Aurelia, situata di fronte a maestro. \nSi veggono tuttora gli avanzi del solido selciato lungo le \nstrade che dalle porte predette conducevano nella \nsottostante via Aurelia. – Di epoca posteriore sono i \nvestigj di un arco di pietra di rozza costruzione, un \ncolombario lungo la via che esce dalla porta di maestro, e \npochi altri residui di edifizj nascosti fra gli olivi salvatici, \nle marruche e li sterpeti dentro il cerchio delle mura di \nCosa, che ha quasi un miglio di circonferenza sulla cima \ndel tondeggiante suo poggio. \nLa fattura delle sue mura a grandi e irregolari poliedri, \nbene spesso con artifizio addentellati e concatenati, e la \nmaggiore conservazione delle medesime fece dubitare al \nchiaro autore della storia degli antichi popoli d’Italia, che \nquesta di Cosa e quelle di Saturnia potessero essere le \nmeno vetuste e di una fabbricazione poco antica a fronte \ndelle mura di Fiesole, di Volterra, di Popolonia, ec. \nQualora però si contempli la natura della pietra di tutte le altre città etrusche, costruite o di macigno, o di tufo, a \nconfronto di quelle di Cosa e del piccolo residuo che \nsussiste a Saturnia, cavate da una roccia calcarea assai più \ndura e compatta, non pare che dovrebbe recare sorpresa, \nse i massi poliedrici delle mura di Cosa conservarono più \npolita la superficie e meno logori i loro angoli, in \nconfronto di quelli che restano in piedi attorno alle \npreaccennate città. \nQuindi, presa in tal senso, fu impropria e lontana troppo \ndal vero la frase adoprata da Rutilio Numaziano, che sino \ndal principio del V secolo costeggiando il littorale della \nToscana, allorchè passava davanti a Cosa  videla deserta \ndi abitanti, e chiamò laide le sue mura: \n \nCernimus antiquas nullo custode ruinas \nEt desolatae moenia foeda Cosae. \n \nIl nome di Cosa Volcientium dato da Plinio a questa città, \ne il trovare a confine del distretto Cosano il piano dei \nVolci, cognominati dallo stesso Plinio Toscanensi \n(cognomine Etrusci) ci porta a credere che Cosa \ndipendesse dai Volcienti della città Tuscana, ora detta \nToscanella, al tempo che quella e questi furono \nconquistati dai Romani, che vi dedussero una colonia \npoco innanzi la prima guerra punica (anno U. C. 481) \nsenza togliere agli antichi abitatori le proprie leggi e \nmagistrature confacienti ai diritti di un municipio. \nChe se Vellejo Patercolo e il vecchio Plinio rammentano \nla deduzione della Colonia romana a Cosa, fa fede \ndell’esistenza del mu nicipio Cosano un monumento \ninnalzato dal suo patrono o curatore a nome della \nRespubblica Cosanorum all’imperatore Caracalla, mentre \negli era console per la quarta volta in compagnia di D. \nCelio Balbino, vale a dire, nell’anno 213 dell’Era \nVolgare. – Vedere ORBETELLO. \nA un altro imperatore (Gordiano III) il municipio, ossia la \nrepubblica di Cosa, innalzò un’ara votiva salutandolo con \nl’adulatorio titolo di nume nel secondo suo consolato, \ncioè, nell’anno 241 dell’Era Volgare. \nLa somiglianza del nome di Cosa  de’Volci con Cossa \ndegl’Irpini, entrambe città, entambe state colonie romane, \nha indotto molti in equivoco coll’attribuire alla prima \nalcuni fatti proprj della seconda, alla quale ultima, mi \nsembra che appartenga tuttociò che dei Cossani del \nSannio si racconta da Tito Livio ai libri 3° 4° e 7° della \nterza decade della storia romana. \nQuindi resta tuttora in forse, se la colonia militare di \nCossa sotto il regno di Augusto rammentata in una \nmoneta coll’epigrafe, COL. JUL. AUG. COSSA., possa \nriferire piuttosto che a questa di Orbetello, al Cossa negli \nAbruzzi, siccome io opinerei. \nA quest’ultima pure vuolsi riportare la medaglia con \nl’impronta dell’aquila romana e la corona civica fra gli \nartigli, avente nell’esergo la greca epigrafe KOΣΩN, forse \nconiata in occasione della colonia romana dedotta a Cossa \n74 anni dopo quella venuta a Cosa de’Volcienti. \nPer egual ragione devesi restituire a Cossa degl’Irpini \nl’onore di aver dato i natali ai progenitori di Tito \nVespasiano, e là collocare i predj e la villa di Tertulla sua \navola paterna, dove quell’imperatore succhiò le prime \nstille di un’educazione che lo rese l’idolo di Roma e \ndell’universo. \n\nBensì predj e stabilimenti di gran rilievo ebbe nel littorale \ne promontorio Cosano la senatoria famiglia dei Domizj \nEnobardi, che sino dai tempi di Giulio Cesare armava \nflottiglie, e nei contorni di Cosa possedeva bagni e \ncetarie. – Vedere PORTO S. STEFANO, e \nORBETELLO.  \nAlla caduta del Romano impero Cosa era già deserta di \nabitanti, né più si sente rammentarla durante il dominio \nstraniero, se non dopo il regno de’Carolingi, cambiato il \nsuo nome in quello di Ansedonia, o Lansedonia, e il \nsubiacente seno marittimo del porto Cosano nel così detto \nporto di Feniglia. – Vedere ANSEDONIA.",
    "original_title": "COSSA o COSA",
    "byte_offset": 3708533
  },
  {
    "context": "già AGOSTA in Val di Nievole.",
    "title": "COSTA",
    "body": "– Vedere AGOSTA.",
    "original_title": "COSTA",
    "byte_offset": 3714383
  },
  {
    "context": "",
    "title": "COSTA",
    "body": "Molti sono i luoghi designati coi nomi di Costa o di \nCoste; sia che derivino dalla loro posizione montuosa, \nallorchè sono dentro il continente; sia che indichino una \nscogliera, punta o promontorio, allorchè trovansi intorno a \nisole, ovvero lungo la spiaggia del littorale. \nFatto è, che tali coste marittime si troveranno qui \naccennate col sinonimo di capo, di punta, ec. mentre nella \nparte mediterranea non vi è vico, casale o popolo, che \nporti il distintivo di costa, qualora si eccettui uno che fu \nnella Valle dell’Arno superiore nel piviere di Laterina col \ntitolo di S. Maria alla Costa , e una rocca diruta in Val di \nSieve registrata fra i luoghi dei Conti Guidi nel diploma \ndi Federigo II.",
    "original_title": "COSTA",
    "byte_offset": 3714383
  },
  {
    "context": "in Val di Merse.",
    "title": "COSTA al PINO",
    "body": "Borghetto ch’ebbe \nparrocchia (S. Margherita) da lunga mano annessa a S. \nAndrea a Montecchio, nella Vicarìa di Barontoli, \nComunità delle Masse di Città, Giurisdizione e \nCompartimento di Siena, da cui il borgo della Costa al \nPino è 4 miglia toscane a libeccio. \nÈ situato sulla cresta della piagge, alle cui falde orientali \nscorre il torrente Sorra , sulla strada Regia grossetana in \nmezzo a numerose e signorili ville di privati senesi.",
    "original_title": "COSTA al PINO",
    "byte_offset": 3715164
  },
  {
    "context": "in Val di Magra. ",
    "title": "COSTAMALA, o COSTAMARA",
    "body": "Casale situato in costa sulla ripa destra del torrente \nTavarone, di fronte alla villa di Canalescuro , nella \nparrocchia Comunità e mezzo miglio toscano a levante di \nTerrarossa, Giurisdizione di Bagnone, Diocesi di \nPontremoli e Compartimento di Pisa. – Vedere \nTERRAROSSA.",
    "original_title": "COSTAMALA, o COSTAMARA",
    "byte_offset": 3715650
  },
  {
    "context": "",
    "title": "COSTRIGONA",
    "body": "– Vedere GUISTRIGONA.",
    "original_title": "COSTRIGONA",
    "byte_offset": 3715975
  },
  {
    "context": "",
    "title": "COTONE nel Val d’Arno inferiore",
    "body": "Villa di casa Scarlatti \nsulla ripa destra del torrente Orme, nella cura di S. Donato \nin Val di Botte, Comunità e Giurisdizione e 2 miglia \ntoscane a ostro-scirocco di Empoli, Diocesi e \nCompartimento di Firenze. \nÈ rammentato il suo vino pisciagnolo  dal Redi nel Bacco in Toscana.",
    "original_title": "COTONE nel Val d’Arno inferiore",
    "byte_offset": 3716016
  },
  {
    "context": "",
    "title": "COTONE in Val di Fine nel littorale di Vada",
    "body": "Villa diruta, \ndi cui è restato il nome a un podere della famiglia Salvetti \ndi Rosignano. Fu costà dove, lavorando profondamente il \nterreno, si scuoprì un gran fabbricato con pavimento a \nguisa di cisterna, dalla quale partivano varj acquedotti; e \ntrovato lì presso il sigillo di bronzo di un fabbricante \nvasajo, pubblicato la prima volta nella presente opera \nall’articolo ALBINO CECINA  (VILLA di).",
    "original_title": "COTONE in Val di Fine nel littorale di Vada",
    "byte_offset": 3716352
  },
  {
    "context": "",
    "title": "COTONE nella Valle inferiore dell’Ombrone senese",
    "body": "La sua parrocchia (S. Maria di Polveraja) è posta nella \nComunità, Giurisdizione e 5 miglia toscane a settentrione \ndi Scansano, Diocesi di Sovana, Compartimento di \nGrosseto. \nÈ detto Cotone di Maremma  per distinguerlo dalla rocca, \ngià detta la Ripa al Cotone sul fiume Orcia, essendo \nentrambi i luoghi dello Stato senese. \nIl Cotone di Maremma , ora piccolo villaggio, fu castello \ncircondato di mura con fortilizio, del quale appena ora si \nveggono le vestigie sopra un poggetto fra  Monte Pò e il \ntorrente Trasubbio. Aveva una chiesa plebana sotto \nl’invocazione di S. Galgano, di padronato dei monaci \nCamaldolesi dell’Eremo del Vivo. Lo manifesta un lodo \ndel 10 gennajo 1226 pronunziato nella chiesa di S. Biagio \ndi Saturnia dall’arbitro nominato a istanza di Gualterino \nvescovo di Sovana, e del priore dell’Eremo suddetto unito \nai popolani del Cotone. Col qual lodo fu confermato \nall’Eremo del Vivo la chiesa parrocchiale di S. Galgano \ndel Cotone con l’onere di pagare un annuo tributo di 20 \nsoldi e altri obblighi a favore del vescovo di Sovana. \n(ARCH. DIPL. FIOR. Carte di S. Mustiola di Siena). \nL’attuale parrocchia sotto il titolo di S. Matteo in \nPolveraja  fu nel secolo decorso riedificata in un luogo più \nelevato e più sano di quello dov’era la pieve vecchia del \nCotone. \nLa nobile famiglia Cotoni, già de’Maggi , trasse il casato \nda questo castello che possedeva sino dal secolo XIII con \nMonte Pò e Mont’Orgiali. Nel numero di questi fu \nNiccola figlio di Magino di Piero del Cotone, che nel \n1351 pose sotto l’accomandigia della Repubblica di Siena \nsé e i suoi eredi col castello e distretto del Cotone, \nobbligandosi a un perpetuo tributo. Lo stesso fu fatto \nott’anni dopo da altri nobili del Cotone figli del fu \nGucciolino Maggi, sino a che da questi ultimi, nel 1378, il \nComune di Siena acquistò per il prezzo di 4000 fiorini \nd’oro ogni giurisdizione che quei nobili possedevano a \nmetà coi loro consorti nel castello e nel distretto del \nCotone, aggregandoli alla cittadinanza senese. \nLa parrocchia del Cotone, ossia di S. Matteo in Polveraja, \nconta 302 abitanti.",
    "original_title": "COTONE nella Valle inferiore dell’Ombrone senese",
    "byte_offset": 3716813
  },
  {
    "context": "",
    "title": "COTONE in Val di Serchio",
    "body": "Rocca diruta esistita sopra un \npoggio nella ripa destra del Serchio allo sbocco della \npianura di Massaciuccoli. \nFu uno dei castelli spesse volte combattuto dai Pisani che \nora lo tolsero, ora lo venne ritolto dai Lucchesi, in potere \ndei quali tornò, mentre Pisa era retta dal Conte Ugolino \ndella Gherardesca, cui i pisani fecero un capo d’accusa \nl’averlo restituito con altre castella al Comune di Lucca \nalla pace del 13 giugno 1276 (stile pisano) – Vedere \nCASTIGLIONE dei LUCCHESI.",
    "original_title": "COTONE in Val di Serchio",
    "byte_offset": 3719018
  },
  {
    "context": "",
    "title": "COTONE in Val di Tora nei Monti livornesi",
    "body": "Casale \nperduto, di cui è rimasto il nome a un fosso e a un ponte \nche lo cavalca, siccome lo diede a una chiesa sotto il titolo \ndi S. Michele al Cotone nel piviere di S. Lorenzo in \nPiazza, ora delle Parrane, Compartimento, Giurisdizione, \nDiocesi e circa 4 miglia toscane a levante di Livorno, \nCompartimento di Pisa.",
    "original_title": "COTONE in Val di Tora nei Monti livornesi",
    "byte_offset": 3719548
  },
  {
    "context": "in Val d’Orcia.",
    "title": "COTONE (RIPA DEL)",
    "body": "– Vedere RIPA in Val d’Orcia.",
    "original_title": "COTONE (RIPA DEL)",
    "byte_offset": 3719918
  },
  {
    "context": "in Val di Merse.",
    "title": "COTORNIANO",
    "body": "Villa e tenuta con \nchiesa parrocchiale (S. Pietro in Vinculis) unita all’altra \ndel castello della Selva sotto il titolo della Conversione di \nS. Paolo; e ambedue di padronato della casa Piccolonomi, \ncui appartiene la tenuta di Cotorniano nel piviere a \nScuola , Compartimento Giurisdizione e circa 8 miglia \ntoscane a scirocco di Casole, Diocesi di Volterra, \nCompartimento di Siena. \nRisiede sopra un colle che propagasi dalla Montagnuola \ndi Siena alla destra e poco lungi dalla sorgente del \ntorrente Rosia. \nLa tenuta di Cotorniano confina da un lato con il casale di \nVergene, dall’altro con la villa di Gallena, e una parte del \nsuo distretto entra nel territorio comunitativo di \nRadicondoli. – Vedere CASOLE, SELVA e \nCOTORNIANO.",
    "original_title": "COTORNIANO",
    "byte_offset": 3719994
  },
  {
    "context": "nella Valle del Serchio.",
    "title": "COTROSSO e COTEROSSO",
    "body": "Due \ncasali diversi esistiti nella stessa Comunità e \nGiurisdizione di Lucca. Uno che diede il titolo alla \nsoppressa cura di S. Bartolommeo di Cotrosso nel piviere \ndi Brancoli; l’altro nel piviere di Vorno presso Vaccole. \nIl primo fu concesso in feudo da Carlo IV nel 1333 a \nVanni del fu Jacopo Fonteguerra. Del secondo si trova \nfatta menzione in una carta lucchese del 1044, quando lo \npossedevano i Lambardi di Vaccole. \nCon poca differenza di nome si può qui citare la villa di \nCatrosso  presso Cortona della nobile famiglia Ve nturi, \nsituata in una deliziosa valletta a piè del monte di Cortona \nprovvista di fontane, di giardini e boschetti con spaziosi \nviali in mezzo a variate e ridenti coltivazioni.",
    "original_title": "COTROSSO e COTEROSSO",
    "byte_offset": 3720774
  },
  {
    "context": "in Val di Magra.",
    "title": "COTTO",
    "body": "Villa e monte omonimo con \nparrocchia (S. Jacopo maggiore) filiale della pieve di S. \nPaolo a Vendaso, nella Comunità Giurisdizione e 3 miglia \ntoscane a settentrione di Fivizzano, Diocesi di Pontremoli \ngià di Luni-Sarzana, Compartimento di Pisa. \nRisiede alla destra del fiume Rosaro  sopra un contrafforte \ndel Monte Cersicoli, entrambi propagine dell’Alpe di \nCamporaghena, che è l’Appennino più elevato della \nToscana, mentre questo si alza a 3424.7 braccia sopra il livello del mare Mediterraneo, il monte Cersicoli a \n1862.5; e quello di Cotto a soli 1156 braccia. \nLa parrocchia di Cotto comprende varj gruppi di case \nsparsi su quelle pendici sotto i nomignoli di Albereto, \nMandria, Panigaletto e Vallanzana . – Essa conta 215 \nabitanti.",
    "original_title": "COTTO",
    "byte_offset": 3721546
  },
  {
    "context": "in Val d’Elsa.",
    "title": "COVERCIANO o COFERCIANO",
    "body": "Casale \nche diede il nome alla parrocchia di S. Miniato di \nCoferciano da lunga età soppressa e riunita alla cura di S. \nMartino a Manzano nel piviere di S. Pietro in Mercato, \nComunità Giurisdizione e circa 3 miglia toscane a \nscirocco di Montespertoli, Diocesi e Compartimento di \nFirenze.",
    "original_title": "COVERCIANO o COFERCIANO",
    "byte_offset": 3722342
  },
  {
    "context": "(Cofercianum) nel suburbio orientale di Firenze.",
    "title": "COVERCIANO",
    "body": "Contrada che ha dato il nome alla cura di S. \nMaria a Coverciano filiale della Metropolitana fiorentina, \nnella Comunità Giurisdizione e 2 miglia toscane a \nscirocco di Fiesole, Diocesi e Compartimento di Firenze. \nTrovasi alla base del poggio di Majano, fra i torrenti \nMensola e Affrico, presso la strada comunale che guida da \nS. Gervasio a Majano e a Settignano, in mezzo a una \ndeliziosa campagna sparsa di ridenti giardini e di ville \nsignorili. \nPoco lungi dalla parrocchia di Coverciano e sulla strada \nprenominata esiste la fabbrica del recentemente soppresso \nmonastero delle Agostiniane dedicato a S. Baldassarre. \nPiù antico è quello di S. Bartolommeo a Gignolo, di cui \nresta l’oratorio, sul confine meridionale del distretto di \nCoverciano, accosto alla villa dei signori Bonsi. \nImperocchè il monastero di Gignolo o Gignoro  era abitato \nsino dalla metà del secolo XIII dalle benedettine, che \nvennero poi traslocate a Firenze in via S. Gallo nel \nmonastero di Chiarito, già di S. Maria Regina Coeli, \nattualmente ridotto a conservatorio col nome di \nMantellate. \nLa parrocchia di S. Maria a Coverciano ha 299 abitanti.",
    "original_title": "COVERCIANO",
    "byte_offset": 3722342
  },
  {
    "context": "",
    "title": "COVERTOJE (S. SILVESTRO A)",
    "body": "– Vedere  CONVERTOJE in Val di Greve.",
    "original_title": "COVERTOJE (S. SILVESTRO A)",
    "byte_offset": 3723891
  },
  {
    "context": "sull’Appennino di Firenzuola nella Valle del Santerno.",
    "title": "COVIGLIAJO",
    "body": "Casale con parrocchia (S. Matteo), posta di \ncavalli e ottimo albergo sulla strada Regia bolognese, \nnella Comunità Giurisdizione e 4 miglia toscane a \nmaestro di Firenzuola, Diocesi e Compartimento di \nFirenze. \nTrovasi 28 miglia toscane a settentrione di Firenze, e 3 \nmiglia toscane a ostro-libeccio di Pietramala, alla base \norientale del monte detto Sasso di Castro , difeso a \nsettentrione dalla rupe di Monte Beni, in guisa che si \nforma costà un seno riparato dai venti boreali e di \nlibeccio, per cui facilmente gli derivò il nome che porta di \nCovigliajo . – Vedere CASTRO (SASSO di) e MONTE \nBENI. \nLa parrocchia del Covigliajo ha 186 abitanti. ",
    "original_title": "COVIGLIAJO",
    "byte_offset": 3723965
  },
  {
    "context": "nella Valle inferiore del Serchio.",
    "title": "COVINAJA",
    "body": "Casale che \ndiede il nome alla parrocchia di S. Pietro a Covinaja nel \npiviere di S. Marco a Rigoli, attualmente annessa alla cura \ndi S. Giovanni di Limiti, nella Comunità Giurisdizione e \ncirca 2 miglia toscane a ponente-maestro dei Bagni a S. \nGiuliano, Diocesi e Compartimento di Pisa. \nTrovasi sulla ripa sinistra del fiume presso il Ponte a \nSerchio. – Vedere LIMITI e COVINAJA in Val di \nSerchio.",
    "original_title": "COVINAJA",
    "byte_offset": 3724701
  },
  {
    "context": "",
    "title": "COZZANA o COZZANO in Val di Chiana",
    "body": "Villaggio con \nparrocchia (S. Cristofano) nella Comunità, Giurisdizione \ne circa 3 miglia toscane a maestro di Castiglion \nFiorentino, Diocesi e Compartimento di Arezzo. \nÈ posto in pianura sulla destra del Canal maestro della \nChiana, lungo un fosso che di Cozzana porta il nome, e \nche divide la Comunità di Castiglion Fiorentino da quella \ndi Arezzo. \nLa parrocchia di S. Cristofano a Cozzana conta 302 \nabitanti.",
    "original_title": "COZZANA o COZZANO in Val di Chiana",
    "byte_offset": 3725156
  },
  {
    "context": "(Coctianum)",
    "title": "COZZANO in Val d’Era",
    "body": "Villa signorile di \ncasa Ruggeri nobile Volterrana. Essa diede il titolo a una \nchiesa nel piviere di Negra, Comunità Giurisdizione \nDiocesi e circa 6 miglia toscane a settentrione di Volterra, \nCompartimento di Firenze. \nRisiede sopra una piaggia cretosa, alla cui base scorre dal \nlato di ponente-maestro il torrente Capreggine. \nSembra riferire a questo Cozzano (Coctiano) l’atto di \nfondazione della badia di S. Pietro a Palazzuolo presso \nMonteverdi, che rimonta all’anno 754; tanto più che i \nconti della Gherardesca eredi di quel fondatore \npossedevano poderi e castelli fra le sorgenti dell’Evola e \ndell’Era. \nNella villa di Cozzano, li 3 maggio 1196, fu firmato un \ncompromesso fra i consoli di Volterra, i nobili e i \nrappresentanti della Comunità di Montignoso per \nterminare le differenze insorte fra esse parti intorno ai \nconfini e giurisdizione territoriale dei due Comuni. \n(ARCH. DIPL. FIOR. Carte di Volterra).",
    "original_title": "COZZANO (Coctianum) in Val d’Era.",
    "byte_offset": 3725617
  },
  {
    "context": "",
    "title": "COZZANO in Val di Magra",
    "body": "Casale nel distretto della \npieve di Crespiano , Comunità, Giurisdizione e circa 8 \nmiglia toscane a settentrione di Fivizzano, Diocesi di \nPontremoli, Compartimento di Pisa. – Vedere \nCRESPIANO.",
    "original_title": "COZZANO in Val di Magra",
    "byte_offset": 3726599
  },
  {
    "context": "(Cottium) in Val di Pesa.",
    "title": "COZZI",
    "body": "Casale che ha dato il \ntitolo ad un’antica parrocchia (S. Michele a Cozzi) nel \npiviere di S. Donato in Poggio, Comunità Giurisdizione e \ncirca 3 miglia toscane a levante-greco di Barberino di Val \nd’Elsa, Diocesi e Compartimento di Firenze. \nRisiede sui poggi che separano la Valle della Pesa da \nquella dell’Elsa presso il soppresso monastero dei \nCarmelitani di S. Maria al Morocco, dove è stata \ntrasportata la cura di S. Michele a Cozzi mediante un \ndecreto dell’arcivescovo fiorentino dei 12 ottobre 1792. –  Vedere MOROCCO.",
    "original_title": "COZZI",
    "byte_offset": 1693098
  },
  {
    "context": "in Val di Nievole.",
    "title": "COZZILE",
    "body": "Castello con parrocchia (S. \nJacopo maggiore) nella Comunità e mezzo miglia toscano \na maestro di Massa Buggianese, o del Cozzile, \nGiurisdizione e circa 3 miglia toscane a settentrione del \nBorgo a Buggiano, Diocesi di Pescia, già di Lucca, \nCompartimento di Firenze. \nLa storia di questo castello essendo comune in gran parte \na quella di Massa Buggianese, la troverà il lettore \nall’articolo MASSA e COZZILE, e a quello di MAONA. \nS. Jacopo a Cozzile conta 84 abitanti.",
    "original_title": "COZZILE",
    "byte_offset": 1693098
  },
  {
    "context": "in Val di Lima.",
    "title": "CRAPIANA",
    "body": "Villaggio con parrocchia (S. \nJacopo, già S. Frediano) nel piviere di Casabasciana, \nComunità e circa 3 miglia toscane a scirocco dei Bagni di \nLucca, Giurisdizione del Borgo a Mozzano, Diocesi e \nDucato di Lucca. \nTrovasi sul fianco settentrionale del monte di Battifolle \nfra le selve di castagni. Il parroco di Crapiana è vicario \nperpetuo di quel piviere pel vescovo di Lucca. \nLa parrocchia di Crapiana conta 488 abitanti.",
    "original_title": "CRAPIANA",
    "byte_offset": 3727928
  },
  {
    "context": "",
    "title": "CRESCI (S.) a CAMPI",
    "body": "– Vedere CAMPI (S. CRESCI a).",
    "original_title": "CRESCI (S.) a CAMPI",
    "byte_offset": 3728389
  },
  {
    "context": "",
    "title": "CRESCI (S.) a MACIOLI",
    "body": "– Vedere MACIOLI.",
    "original_title": "CRESCI (S.) a MACIOLI",
    "byte_offset": 3728447
  },
  {
    "context": "già MONTE FICALLE.",
    "title": "CRESCI (S.) a MONTE FIORALLE",
    "body": "– Vedere MONTE FIORALLE.",
    "original_title": "CRESCI (S.) a MONTE FIORALLE",
    "byte_offset": 3728495
  },
  {
    "context": "",
    "title": "CRESCI (S.) in VAL CAVA",
    "body": "– Vedere VAL CAVA.",
    "original_title": "CRESCI (S.) in VAL CAVA",
    "byte_offset": 3728578
  },
  {
    "context": "già S. CRISPIANO in Val di Magra. ",
    "title": "CRESPIANO",
    "body": "Villaggio composto di più casali e borgora con pieve \narcipretura (S. Maria Assunta) nella Comunità, \nGiurisdizione e 7 miglia toscane a settentrione di \nFivizzano, Diocesi di Pontremoli, già di Luni-Sarzana, \nCompartimento di Pisa. \nRisiede alle falde dell’Appennino di Linari, che è un \navvallamento australe del Monte Orsajo, sotto il quale \nscorre il torrente Tavarone. Trovasi presso l’unione dei \ndue confluenti, il Canalone a ponente, e la Tana a levante, \nlà dove mutano il loro nome con quello di Tavarone; e cui \nserve di riparo a scirocco la schiena del Monte Cersicoli. \nFu costà presso un castello dei Marchesi Malaspina di \nOlivola denominato Groppo S. Piero, di cui si veggono \ntuttora le vestigia sul pinnacolo del monte omonimo. \nL’antichissima pieve di Crespino era dedicata a S. \nCrispiano , siccome apparisce dalla bolla del pontefice \nEugenio III spedita nel 1149 a Goffredo vescovo di Luni. \nIl distretto del piviere di Crespino è vasto, in gran parte \nselvoso e quasi tutto montuoso. Esso comprende varj \ncasali, fra i quali Linari con le vestigia dell’antica sua \nbadia, Cozzano, Montale, Chiosi e Piagneto : ma i più \nragguardevoli sono quelli di Cetognano e di Prota, il \nprimo posto in piano sul letto del Tavarone, l’altro a \nlevante di esso sopra al canale della Tana. \nLa chiesa plebana di Crespiano era di costruzione gotico-\nitalica, di essa esistono alcuni avanzi lasciati nel \nrestauramento fatto pochi anni indietro.  \nIl territorio di Crespino è fertile di castagni, di buoni \npascoli naturali, di sementa di segale, e di foreste di faggi \ne di olmi. Nei torrenti di questa contrada prolificano le \ntrote, nelle selve i lupi, i tassi, le volpi, le faine, le \nmartore, i ghiri e gli scojattoli. \nLa parrocchia di S. Maria a Crespino conta 632 abitanti.",
    "original_title": "CRESPIANO",
    "byte_offset": 3726812
  },
  {
    "context": "nel Val d’Arno pisano.",
    "title": "CRESPIGNANO",
    "body": "Casale di cui \nporta il titolo la chiesa di S. Martino, già cura nel piviere \ne popolo di Caprona, Comunità, Giurisdizione, Diocesi e \nCompartimento di Pisa, da cui Crespignano è 6 miglia \ntoscane a levante. \nTrovasi sulla riva destra dell’Arno alla base del Monte \npisano fra il torrente Zambra  di Calci e la Verruca. \nDi questo luogo si fa menzione in una pergamena scritta \nin Pisa nel 1024 riguardante la concessione fatta a Bono \nabate Camaldolense di S. Michele in Borgo, presso la \nporta Samuel, relativa a un pezzo di terra con vigna posta \nnei confini di Caprona nel luogo di Crespignano . (ARCH. \nDIPL. FIOR. Carte di S. Michele in Borgo).",
    "original_title": "CRESPIGNANO",
    "byte_offset": 3730489
  },
  {
    "context": "in Val di Tora nelle Colline inferiori pisane. ",
    "title": "CRESPINA",
    "body": "Contrada, dove fu una rocca sopra un torrente dello stesso \nnome che pure lo diede alla sottoposta vallecola, chiamata \ntalora Val di Crespina , più spesso Val Triana, con due \nchiese parrocchiali (S. Michele e S. Lucia); l’ultima delle \nquali sino dal 1413 fu riunita alla prima, eretta in \nprepositura nel 1744, state entrambe suffraganee della \ndistrutta pieve di Triano, nella Comunità e 3 miglia \ntoscane a levante di Fauglia, Giurisdizione di Livorno, \nDiocesi di Sanminiato, già di Lucca, Compartimento di \nPisa. \nRisiede sopra vaga ed aperta collina che domina verso \nsettentrione la Valle dell’Arno pisano, a ponente e \nlibeccio il littorale e la città di Livorno: talchè può dirsi \nquesta la parte più deliziosa delle Colline pisane, mentre \nnel distretto di Crespina sono comprese molte ville \nsignorili sotto i nomi Vallisonzi, Belvedere, S. Lucia, \nCenaja, Borgo, Filichetto, Piazza, il Poggio, \nBizzucchello, Guardia vecchia, Guardia nuova, Fungiaja, \nLeccia, Carpineto  e Volpaia, \nLe memorie superstiti relative a Crespina cominciano a \nfarsi luce col secolo XII, giacchè il primo documento \nconosciuto è una donazione fatta all’arcivescovo di Pisa \nnel 12 ottobre 1119 (stile comune), dove si parla del \ncastello e borgo di Cenaja e di altre terre poste in Valle di \nCrespina. \nNel 12 aprile 1204 un tale Arrighetto, stando nella sua \ncasa di Crespina a Valcella, alienò alcuni effetti posti nei \nconfini di Tripalle. (MARITI, Odeporico MS.). \nLa rocca di Crespina situata nel luogo più elevato, ora \ndetto la Piazza , fu assalita e presa dall’oste fiorentina, li 6 \nmarzo del 1405, sotto il comando di Michele Sforza da \nCutignola, non senza resistenza del presidio pisano, che \naltra volta respinse con perdita gli assedianti. Fu smantellata nel 1434 per ordine della Signorìa di \nFirenze in pena di essersi dato quel popolo due anni \ninnanzi a Niccolò Piccinino comandante di un esercito per \nil duca di Milano. \nIl Comune di Crespina insieme con Lorenzana, sino dal \n1415, era stato dichiarato capoluogo di una potesteria \ndipendente nel criminale dal vicariato di Lari, cui venne \nriunito anche pel civile prima che terminasse lo stesso \nsecolo XV. \nMa nel 1680, epoca dell’organizzazione del capitano di \nLivorno, Crespina col suo distretto fu dato al governo di \nquest’ultima città, da cui tutt’ora dipende. \nLa parrocchia di S. Michele di Crespina conta 1849 \nabitanti.",
    "original_title": "CRESPINA",
    "byte_offset": 3731187
  },
  {
    "context": "nella Valle del Lamone,",
    "title": "CRESPINO (S. MARIA A)",
    "body": "già \nBadia dei Vallombrosani, ora cura inamovibile nella \nComunità, Giurisdizione e 5 miglia toscane a libeccio di \nMarradi, Diocesi di Faenza, Compartimento di Firenze. –  \nVedere ABAZIA di CRESPINO. \nLa parrocchia di S. Maria a Crespino conta 233 abitanti.",
    "original_title": "CRESPINO (S. MARIA A)",
    "byte_offset": 3733682
  },
  {
    "context": "(Crispulae) nella Montagna pistojese. ",
    "title": "CRESPOLE",
    "body": "Villaggio e rocca abbattuta con chiesa parrocchiale (S. \nMaria Assunta) esente dalla sua antica pieve di \nCalamecca, nella Comunità e 3 miglia toscane a ostro \nlibeccio, di Piteglio, Giurisdizione di San Marcello, \nDiocesi di Pistoja, Compartimento di Firenze. \nRisiede in monte presso le sorgenti della Pescia maggiore, \nin prossimità della dogana di confine di Lanciole, e \nsituato in mezzo a magnifici castagni. \nFu costà un fortilizio di uno dei capi della stazione Guelfa \n(Spino da Trivulzio de’Panciatichi), il quale nel 1290 \ndifese dagli assalti nemici questa rocca, e di costà si recò \na riacquistare il castello di Lanciole dopo aspro conflitto. \n– Vedere PITEGLIO.  \nLa parrocchia di S. Maria a Crespole conta 350 abitanti.",
    "original_title": "CRESPOLE",
    "byte_offset": 3733996
  },
  {
    "context": "in Val d’Arbia.",
    "title": "CRETA (RADI DI)",
    "body": "– Vedere RADI di CRETA.",
    "original_title": "CRETA (RADI DI)",
    "byte_offset": 3734794
  },
  {
    "context": "nella Valle superiore dell’Ombrone senese.",
    "title": "CRETA (S. VITO IN)",
    "body": "Casale che’ebbe nome da una fra le antiche pievi \n(S. Vito in Versuris) controverse alla Diocesi di Arezzo, \ncui tuttora appartiene, nella Comunità, Giurisdizione e \ncirca 4 miglia toscane a settentrione di Asciano, \nCompartimento di Siena. \nRisiede presso la villa di Torre a Castello sopra una \npiaggia d’indole cretosa, dalla quale prese il nomignolo di \nCreta, al pari di tante altre piagge che cuoprono le Valli \ndella Merse, dell’Arbia e dell’Ombrone, denominate le \nCrete senesi. \nLa pieve di S. Vito in Creta, o in Versuris contava le \nseguenti suffraganee; 1. Canonica di S. Clemente a Monte \nCerconi, esistente; 2. S. Bartolommeo di Monte S. Maria ; \nattualmente annessa alla pieve; 3. S. Andrea a \nMucigliano, esistente; 4. S. Salvatore e S. Maria alla \nTorre a Castello, riunite; 5. SS. Jacopo e Cristoforo di \nGiomoli, e S. Michele, entrambe chiese perdute. \nLa parrocchia di S. Vito in Creta conta 456 abitanti.",
    "original_title": "CRETA (S. VITO IN)",
    "byte_offset": 3734860
  },
  {
    "context": "in Val di Chiana.",
    "title": "CRETE o CRETI",
    "body": "Tenuta della Corona \ncon parrocchia (S. Ippolito, detto S. Potito) nella \nComunità, Giurisdizione, Diocesi e circa 7 miglia toscane \na libeccio di Cortona, Compartimento di Arezzo. \nÈ situata in mezzo a una vasta pianura fra i ponti di \nCortona e il porto di Fojano lungo la Chiana, confinando \ndalla parte di levante con i colli di Farneta e dal lato \nopposto con lo stradone di Montecchio. \nEra un pantano quando la contrada fu ceduta dalla \nComunità e possidenti Cortonesi al Granducato di \nToscana, che l’assegnò in dote all’ordine militare della \nReligione di S. Stefano ad oggetto di bonificarla. \nL’operazione venne progredita dopo la restaurazione \ndell’Augusta casa felicemente regnante in Toscana. \nLa parrocchia di S. Potito a Crete conta 404 abitanti.",
    "original_title": "CRETE o CRETI",
    "byte_offset": 3735866
  },
  {
    "context": "(Creola) di Murlo nel Vescovado in Val di Merse.",
    "title": "CREVOLE",
    "body": "Rocca antichissima, di cui restano tuttora in piedi \ngrandiosi avanzi sul torrente omonimo con varj oridini di \nmura, ridotta validissima nel 1325 dal vescovo Donusdei \nMalavolti. Nel 1380 la rocca di Crevole fu devastata dai \nGhibellini fuoriusciti di Siena. Nel 1552 fu spogliata delle \nsue artiglierie dagli Spagnuoli per servirsene contro \nSiena; nel 1553 la riebbero i Senesi, finalmente fu \nassediata dai primi che la riconquistarono nell’aprile del \n1554, e tosto venne da essi diroccata. \nCrevole ha dato pure il titolo a un’antica chiesa plebana \n(S. Cecilia) nel Vicariato foraneo. Comunità \nGiurisdizione e circa 2 miglia toscane a maestro di Murlo, \nDiocesi e Compartimento di Siena. \nLa stessa pieve è rammentata in una bolla da Clemente III \nspedita il 20 aprile 1189 a Bono vescovo di Siena, cui \nconfermò fra le altre parrocchie la pieve de Creola  o \nCrevole, e inoltre il castello con la fortezza dello stesso \nnome. \nS. Cecilia a Crevole conta 105 abitanti.",
    "original_title": "CREVOLE",
    "byte_offset": 3736679
  },
  {
    "context": "in Val di Magra.",
    "title": "CRISPIANO",
    "body": "– Vedere CRESPIANO.",
    "original_title": "CRISPIANO",
    "byte_offset": 3737726
  },
  {
    "context": "",
    "title": "CRISTINA (S.) AL CASTELLO",
    "body": "– Vedere CASTEL S. GIMIGNANO in Val d’Elsa. ",
    "original_title": "CRISTINA (S.) AL CASTELLO",
    "byte_offset": 3737780
  },
  {
    "context": "",
    "title": "CRISTINA (S.) di GELLO MATTACCINO",
    "body": "",
    "original_title": "CRISTINA (S.) di GELLO MATTACCINO",
    "byte_offset": 3737963
  },
  {
    "context": "presso Arezzo.",
    "title": "CRISTINA (S.) di CHIANI",
    "body": "",
    "original_title": "CRISTINA (S.) di CHIANI",
    "byte_offset": 3738003
  },
  {
    "context": "della Castellina nel Chianti.",
    "title": "CRISTINA (S.) a LILLIANO",
    "body": "",
    "original_title": "CRISTINA (S.) a LILLIANO",
    "byte_offset": 3738047
  },
  {
    "context": "",
    "title": "CRISTINA (S.) a LUOGOMANO di Cantagallo",
    "body": "",
    "original_title": "CRISTINA (S.) a LUOGOMANO di Cantagallo",
    "byte_offset": 3738116
  },
  {
    "context": "nel Val d’Arno superiore.",
    "title": "CRISTINA (S.) a MELETO",
    "body": "",
    "original_title": "CRISTINA (S.) a MELETO",
    "byte_offset": 3738162
  },
  {
    "context": "",
    "title": "CRISTINA (S.) a MEZZANA di Carmignano",
    "body": "",
    "original_title": "CRISTINA (S.) a MEZZANA di Carmignano",
    "byte_offset": 3738218
  },
  {
    "context": "in Val di Pesa.",
    "title": "CRISTINA (S.) a MONTE FIRIDOLFI",
    "body": "",
    "original_title": "CRISTINA (S.) a MONTE FIRIDOLFI",
    "byte_offset": 3738262
  },
  {
    "context": "nel Val d’Arno inferiore.",
    "title": "CRISTINA (S.) a PAGNANA",
    "body": "",
    "original_title": "CRISTINA (S.) a PAGNANA",
    "byte_offset": 3738315
  },
  {
    "context": "",
    "title": "CRISTINA (S.) a PANCOLE di Greve",
    "body": "",
    "original_title": "CRISTINA (S.) a PANCOLE di Greve",
    "byte_offset": 3738372
  },
  {
    "context": "nel Val d’Arno casentinese.",
    "title": "CRISTINA (S.) a PAPIANA",
    "body": "",
    "original_title": "CRISTINA (S.) a PAPIANA",
    "byte_offset": 3738411
  },
  {
    "context": "in Val Tiberina.",
    "title": "CRISTINA (S.) ALLE PIANORE",
    "body": "",
    "original_title": "CRISTINA (S.) ALLE PIANORE",
    "byte_offset": 3738470
  },
  {
    "context": "",
    "title": "CRISTINA (S.) A PILLI di Carmignano",
    "body": "",
    "original_title": "CRISTINA (S.) A PILLI di Carmignano",
    "byte_offset": 3738519
  },
  {
    "context": "presso Prato.",
    "title": "CRISTINA (S.) A PIMONTE",
    "body": "",
    "original_title": "CRISTINA (S.) A PIMONTE",
    "byte_offset": 3738561
  },
  {
    "context": "nella Valle dell’Albegna.",
    "title": "CRISTINA (S.) ALLE ROCCHETTE",
    "body": "",
    "original_title": "CRISTINA (S.) ALLE ROCCHETTE",
    "byte_offset": 3738604
  },
  {
    "context": "in Val di Pesa.",
    "title": "CRISTINA (S.) A SALIVOLPE",
    "body": "",
    "original_title": "CRISTINA (S.) A SALIVOLPE",
    "byte_offset": 3738667
  },
  {
    "context": "",
    "title": "CRISTINA (S.) A VAL DI CHIO di Castiglion Fiorentino",
    "body": "",
    "original_title": "CRISTINA (S.) A VAL DI CHIO di Castiglion",
    "byte_offset": 3738714
  },
  {
    "context": "",
    "title": "CRISTINA (S.) ALLA VILLA di Radda nel Chianti",
    "body": "",
    "original_title": "CRISTINA (S.) ALLA VILLA di Radda nel Chianti",
    "byte_offset": 3738774
  },
  {
    "context": "",
    "title": "CRISTO (MONTE)",
    "body": "– Vedere ISOLA di MONTE CRISTO.",
    "original_title": "CRISTO (MONTE)",
    "byte_offset": 3738826
  },
  {
    "context": "in Val di Sieve.",
    "title": "CRISTOFANO (S.) A CASOLE",
    "body": "– Vedere CASOLE di VICCHIO.",
    "original_title": "CRISTOFANO (S.) A CASOLE",
    "byte_offset": 3738882
  },
  {
    "context": "in Val di Chiana.",
    "title": "CRISTOFANO (S.) A CENTOJA",
    "body": "",
    "original_title": "CRISTOFANO (S.) A CENTOJA",
    "byte_offset": 3739075
  },
  {
    "context": "in Val di Chiana.",
    "title": "CRISTOFANO (S.) A COZZANA",
    "body": "",
    "original_title": "CRISTOFANO (S.) A COZZANA",
    "byte_offset": 3739124
  },
  {
    "context": "in Val Tiberina.",
    "title": "CRISTOFANO (S.) A FRATELLI",
    "body": "",
    "original_title": "CRISTOFANO (S.) A FRATELLI",
    "byte_offset": 3739174
  },
  {
    "context": "",
    "title": "CRISTOFANO (S.) DI MONTECCHIO AI LOTI",
    "body": "",
    "original_title": "CRISTOFANO (S.) DI MONTECCHIO AI LOTI",
    "byte_offset": 3739223
  },
  {
    "context": "in Val di Chiana.",
    "title": "CRISTOFANO (S.) ALL’OSSAJA",
    "body": "",
    "original_title": "CRISTOFANO (S.) ALL’OSSAJA",
    "byte_offset": 3739267
  },
  {
    "context": "in Val di Chiana.",
    "title": "CRISTOFANO (S.) A RIO DI LORETO",
    "body": "",
    "original_title": "CRISTOFANO (S.) A RIO DI LORETO",
    "byte_offset": 3739319
  },
  {
    "context": "della Badia Tedalda.",
    "title": "CRISTOFANO (S.) A STIAVOLA",
    "body": "",
    "original_title": "CRISTOFANO (S.) A STIAVOLA",
    "byte_offset": 3739375
  },
  {
    "context": "nel Chianti.",
    "title": "CRISTOFANO (S.) A VAGLIAGLI",
    "body": "",
    "original_title": "CRISTOFANO (S.) A VAGLIAGLI",
    "byte_offset": 3739428
  },
  {
    "context": "",
    "title": "CRISTOFANO (S.) A VAGLIE di Cortona",
    "body": "",
    "original_title": "CRISTOFANO (S.) A VAGLIE di Cortona",
    "byte_offset": 3739474
  },
  {
    "context": "in Val Tiberina.",
    "title": "CRISTOFANO (S.) A MONNA",
    "body": "",
    "original_title": "CRISTOFANO (S.) A MONNA",
    "byte_offset": 3739516
  },
  {
    "context": "",
    "title": "CRISTOFANO (S.) A LUCIGNANO di Gajole",
    "body": "",
    "original_title": "CRISTOFANO (S.) A LUCIGNANO di Gajole",
    "byte_offset": 3739562
  },
  {
    "context": "nel piano di Firenze.",
    "title": "CRISTOFANO (S.) A NOVOLI",
    "body": "",
    "original_title": "CRISTOFANO (S.) A NOVOLI",
    "byte_offset": 3739606
  },
  {
    "context": "",
    "title": "CRISTOFANO (S.) A PERTICAJA di Rignano",
    "body": "",
    "original_title": "CRISTOFANO (S.) A PERTICAJA di Rignano",
    "byte_offset": 3739658
  },
  {
    "context": "",
    "title": "CRISTOFANO (S.) A STRADA di Greve",
    "body": "",
    "original_title": "CRISTOFANO (S.) A STRADA di Greve",
    "byte_offset": 3739703
  },
  {
    "context": "nelle colline pisane.",
    "title": "CROCE",
    "body": "Piccolo borghetto \nattraversato dalla strada rotabile fra Lari e Casciana, nel \ncui ultimo popolo trovasi compreso, Comunità \nGiurisdizione e circa miglia toscane 1 e 1/2 a scirocco di \nLari, Diocesi di Sanminiato, già di Lucca, Compartimento \ndi Pisa. \nImmenso sarebbe il numero, se si dovesse qui far parola, \ndi tutti i luoghi che rammentano il segno della nostra \nredenzione, posto a tante cime di poggi e a tanti varchi di \nmonti, specialmente dove si trova un qualche bivio, trivio, \no quadrivio. Quindi noi ci limiteremo  a indicare ai \nrispettivi nomignoli quelli solamente che conservano un \nposto qualunque nella storia, o corografia della Toscana.",
    "original_title": "CROCE",
    "byte_offset": 3739743
  },
  {
    "context": "nella Val di Nievole.",
    "title": "CROCE BRANDELLIANA",
    "body": "Ospedale \nda lungo tempo diruto, che apparteneva sino dal secolo \nXII al Comune di Pis toja. Trovavasi sul varco dei monti \nche separano dal lato di settentrione la Valle superiore \ndella Pescia da quella della Lima. – Esso era compreso \nnel piviere e Comunità di Pietglio, Diocesi di Pistoja; \nmentre la cella di Agnello dipendente dall’ospedale della \nCroce Brandelliana apparteneva a Monte Catini in Val di \nNievole nell’antica Diocesi di Lucca.  \nInfatti gli statuti pistojesi, sino dall’anno 1182, dichiararono l’immunità dei possessi dell’ospedale di \nCrece Brandelliana, e ogni nuovo potestà doveva giurare \ndi difendere i suoi beni appena prendeva possesso del suo \nufizio.",
    "original_title": "CROCE BRANDELLIANA",
    "byte_offset": 3740437
  },
  {
    "context": "in Val di Pierle.",
    "title": "CROCE A MERCATALE",
    "body": "– Vedere MERCATALE in Val di Pierle.",
    "original_title": "CROCE A MERCATALE",
    "byte_offset": 3741190
  },
  {
    "context": "in Val d’Arno casentinese.",
    "title": "CROCE DI SARNA",
    "body": "– Vedere SARNA, e CHITIGNANO, Comunità.",
    "original_title": "CROCE DI SARNA",
    "byte_offset": 3741272
  },
  {
    "context": "nella Valle dell’Ombrone pistojese.",
    "title": "CROCE A UZZO",
    "body": "– Vedere UZZO.",
    "original_title": "CROCE A UZZO",
    "byte_offset": 3741365
  },
  {
    "context": "nel Val d’Arno aretino.",
    "title": "CROCE e USCIANO",
    "body": "– Vedere USCIANO.",
    "original_title": "CROCE e USCIANO",
    "byte_offset": 3741439
  },
  {
    "context": "già detta di S. Romualdo, nella Valle del Savio in Romagna.",
    "title": "CROCE DI VERGHERETO",
    "body": "Oratorio con cascina \ndella casa Salvetti di Bagno sulla strada comunitativa che \npassa per il monte Comero, nella Comunità e 3 miglia \ntoscane a settentrione di Verghereto, Giurisdizione di \nBagno, Diocesi di Sarsina, Compartimento di Arezzo. \nÈ luogo segnalato nella vita di S. Romualdo, che costà in \nmezzo alle faggete si ritirò dopo aver fondato (anno 986) \nla badia di S. Michele a Vaghereto; e fu in cotesto eremo, \ndove, a istigazione di alcuni sediziosi monaci di quella \nbadia, quel Santo venne assalito e bastonato da ignoranti \npastori. In ammenda del qual misfatto gli abitanti di \nVerghereto, dopo aver impetrato perdono dal santo \nEremita, si obbligarono a un perpetuo tributo, che \npagarono finché esistè la badia di Verghereto, nel tempo \nche una processione di penitenza si recava al luogo della \nCroce. (ANNAL. CAMALD. ad ann. 988) – Vedere \nVERGHERETO.",
    "original_title": "CROCE DI VERGHERETO",
    "byte_offset": 3741508
  },
  {
    "context": "",
    "title": "CROCE (ALPE ALLA)",
    "body": "– Vedere CUTIGLIANO",
    "original_title": "CROCE (ALPE ALLA)",
    "byte_offset": 3742477
  },
  {
    "context": "in Val di Pierle.",
    "title": "CROCE (MADONNA DELLA)",
    "body": "– Vedere MADONNA della CROCE",
    "original_title": "CROCE (MADONNA DELLA)",
    "byte_offset": 3742523
  },
  {
    "context": "",
    "title": "CROCE (MONTE DI)",
    "body": "– Vedere MONTE di CROCE",
    "original_title": "CROCE (MONTE DI)",
    "byte_offset": 3742601
  },
  {
    "context": "",
    "title": "CROCE (POGGIO ALLA)",
    "body": "– Vedere POGGIO alla CROCE",
    "original_title": "CROCE (POGGIO ALLA)",
    "byte_offset": 3742650
  },
  {
    "context": "in Val di Pierle.",
    "title": "CROCE (S. MARIA DELLA)",
    "body": "– Vedere S. DONNINO in Val di Pierle",
    "original_title": "CROCE (S. MARIA DELLA)",
    "byte_offset": 3742706
  },
  {
    "context": "in Mugello.",
    "title": "CROCE (VILLA della)",
    "body": "– Vedere CROCI (S. LORENZO alle) \n\n \n \nCROCE (SANTA) nel Val d’Arno inferiore.\n\n– Vedere SANTA CROCE, Terra",
    "original_title": "CROCE (VILLA della)",
    "byte_offset": 3742792
  },
  {
    "context": "",
    "title": "CROCE (S.) ALL’ABBADIA S. SALVADORE",
    "body": "– Vedere ABBADIA S. SALVADORE",
    "original_title": "CROCE (S.) ALL’ABBADIA S. SALVADORE",
    "byte_offset": 3742945
  },
  {
    "context": "in Romagna.",
    "title": "CROCE (S.) A CABELLI",
    "body": "– Vedere CABELLI",
    "original_title": "CROCE (S.) A CABELLI",
    "byte_offset": 3743023
  },
  {
    "context": "",
    "title": "CROCE (S.) DEL CORVO",
    "body": "– Vedere CORVO (S. CROCE del)",
    "original_title": "CROCE (S.) DEL CORVO",
    "byte_offset": 3743082
  },
  {
    "context": "nel Val d’Arno superiore.",
    "title": "CROCE (S.) ALLA GINESTRA",
    "body": "– Vedere GINESTRA di MONTEVARCHI",
    "original_title": "CROCE (S.) ALLA GINESTRA",
    "byte_offset": 3743142
  },
  {
    "context": "",
    "title": "CROCE (S.) A GREVE",
    "body": "– Vedere GREVE",
    "original_title": "CROCE (S.) A GREVE",
    "byte_offset": 3743236
  },
  {
    "context": "in Val Tiberina. ",
    "title": "CROCE (S.) NEL PIAN D’ANGHIARI",
    "body": "Casale che porta il nome della sua chiesa parrocchiale, e \ndella pianura in cui si trova, sulla ripa destra del Tevere, \nnella Comunità Giurisdizione e circa 3 miglia toscane a \nlibeccio di Sansepolcro, Diocesi e Compartimento di \nArezzo.  \nLa corte di S. Croce nel pian d’Anghiari è rammentata in \nun istrumento del 31 novembre 1083 spettante ai conti di \nGalbino e di Montedoglio. Vedere GALBINO e \nMONTEDOGLIO. \nLa parrocchia di S. Croce nel pian d’Anghiari conta 74 \nabitanti.",
    "original_title": "CROCE (S.) NEL PIAN D’ANGHIARI",
    "byte_offset": 3743278
  },
  {
    "context": "nella Valle dell’Arno superiore.",
    "title": "CROCE (S.) a PIETRA VERSA",
    "body": "Casale che prese il titolo dalla parrocchia di S. \nCroce a Pietra Versa  nel piviere di Galatrona, o a Petrojo, \ntrasferita nel soppresso monastero di S. Michele alla \nGinestra con decreto del vescovo di Arezzo del 4 maggio \n1793, nella Comunità Giurisdizione e circa miglia toscane \n1 e 1/2 a scirocco di Montevarchi, Diocesi e \nCompartimento di Arezzo. – Vedere GINESTRA e \nPIETRAVERSA.",
    "original_title": "CROCE (S.) a PIETRA VERSA",
    "byte_offset": 3743821
  },
  {
    "context": "",
    "title": "CROCE (S.) A POGGIOFERRO",
    "body": "– Vedere POGGIOFERRO.",
    "original_title": "CROCE (S.) A POGGIOFERRO",
    "byte_offset": 3744281
  },
  {
    "context": "",
    "title": "CROCE (S.) AL PINO",
    "body": "– Vedere PINO presso Fiesole.",
    "original_title": "CROCE (S.) AL PINO",
    "byte_offset": 3744338
  },
  {
    "context": "",
    "title": "CROCE (S.) A POPULONIA",
    "body": "– Vedere POPULONIA.",
    "original_title": "CROCE (S.) A POPULONIA",
    "byte_offset": 3744395
  },
  {
    "context": "nel val d’Arno casentinese.",
    "title": "CROCE (S.) A SPRUGNANO",
    "body": "– Vedere SPRUGNANO.  ",
    "original_title": "CROCE (S.) A SPRUGNANO",
    "byte_offset": 3744446
  },
  {
    "context": "",
    "title": "CROCE (S.) A VINCI",
    "body": "– Vedere VINCI nella Valle dell’Arno inferiore.",
    "original_title": "CROCE (S.) A VINCI",
    "byte_offset": 3744536
  },
  {
    "context": "nella Valle del Savio.",
    "title": "COCEDEVOLI",
    "body": "Casale e parrocchia  \n(S. Egidio) nella Comunità, Giurisdizione e circa 4 miglia \ntoscana a settentrione di Bagno, Diocesi di Sansepolcro, \ngià di Galeata Nullius, Compartimento di Firenze. \nIl territorio di Crocedevoli faceva parte del distretto della \ncontea di Monte Granelli. – Vedere MONTE GRANELLI \nLa parrocchia di S. Egidio a Crocedevoli conta 141 \nabitanti.",
    "original_title": "COCEDEVOLI",
    "byte_offset": 3744614
  },
  {
    "context": "nella Valle del Savio.",
    "title": "CROCESANTA",
    "body": "Casale con \nparrocchia (S. Salvatore) nella Comunità Giurisdizione e \ncirca 3 miglia toscane a settentrione grecao di Bagno, \nDiocesi di Sansepolcro, Compartimento di Firenze. \nTrovasi sulla destra ripa del fiume Savio alla radice \nsettentrionale del monte Comero. \nForse riferivano a questa chiesa di S. Salvatore presso \nBagno le parole della bolla di Adriano II, spedita \nnell’anno 871 a Giovanni vescovo di Arezzo, cui concedè \na titolo di benefizio la pieve di Bagno della Diocesi di \nSarsina, ordinando al benefiziato di traslocare il fonte \nbattesimale di S. Salvatore della Massa di Bagno nella \nchiesa di S. Maria, per convertire in pieve questa che più \ntardi fu eretta in Abazia. – Vedere ABAZIA di BAGNO \nLa parrocchia di S. Salvatore a Croce Santa conta 419 \nabitanti.",
    "original_title": "CROCESANTA",
    "byte_offset": 3745024
  },
  {
    "context": "",
    "title": "CROCI DI COMBIATE, o MONTE ALLE CROCI",
    "body": "– Vedere COMBIATE.",
    "original_title": "CROCI DI COMBIATE, o MONTE ALLE CROCI",
    "byte_offset": 3745852
  },
  {
    "context": "in Val di Sieve.",
    "title": "CROCI (S. LORENZO ALLE)",
    "body": "Borgata e \nparrocchia suffraganea della pieve di S. Gavino Adimari, \nComunità Giurisdizione e circa miglia toscane 2 a levante \ndi Barberino di Mugello, Diocesi e Compartimento di \nFirenze. \nÈ posta sulla cresta dei colli, sui quali passa la strada \nRegia bolognese fra la villa Gerini delle Maschere, che è \nal suo ostro, e la villa de’Lioni di casa Ricci, che gli resta \na settentrione mentre a levante guarda la collina di \nGagliano  e a ponente la terra di Barberino. \nNon è da confondersi questa chiesa con altra denominata \ndi S. Lorenzo alla Croce, o a S. Croce, per essere \nquest’ultima edificata nel luogo dove fu la famosa villa di \nSantacroce del cardinale Ottaviano Ubaldini, fra \nScarperia e la pieve di Fagna, nella cui parrocchia è \ncompresa quest’ultima cappella, già rettoria di padronato \ndegli Ubaldini del ramo di Gagliano, che l’ammensarono \nnel 1475 alle monache di S. Francesco a Firenze. \n(BROCCHI, Descrizione del Mugello.) \nLa parrocchia di S. Lorenzo alle Croci conta 105 abitanti.",
    "original_title": "CROCI (S. LORENZO ALLE)",
    "byte_offset": 3745919
  },
  {
    "context": "",
    "title": "CROCI (MONTE ALLE)",
    "body": "Oltre il varco di Combiate, vi \nsono altri poggi sotto il titolo di Monte alle Croci; fra i \nquali, per esempio, il Monte alle Croci a cavaliere della \ncittà di Firenze, nel poggio di S. Miniato al Monte, già \ndetto del re, poscia alle Croci da una Via Crucis posta \nlungo la strada che sale alla chiesa dei frati \ndell’Osservanza fuori di porta S. Miniato.",
    "original_title": "CROCI (MONTE ALLE)",
    "byte_offset": 3746988
  },
  {
    "context": "",
    "title": "CUCCHERI o CUCCARO (MONTE)",
    "body": "– Vedere MONTE CUCCARO",
    "original_title": "CUCCHERI o CUCCARO (MONTE)",
    "byte_offset": 3747376
  },
  {
    "context": "in Romagna.",
    "title": "CUCCIANO",
    "body": "– Vedere CUZZANO",
    "original_title": "CUCCIANO",
    "byte_offset": 3747435
  },
  {
    "context": "",
    "title": "CUCCO (MONTE)",
    "body": "– Vedere MONTE CUCCO",
    "original_title": "CUCCO (MONTE)",
    "byte_offset": 3747480
  },
  {
    "context": "",
    "title": "CUCCOLI (MONTE)",
    "body": "– Vedere MONTE CUCCOLI",
    "original_title": "CUCCOLI (MONTE)",
    "byte_offset": 3747523
  },
  {
    "context": "(Cociliana) nella Valle dell’Arno pisano. ",
    "title": "CUCIGLIANA",
    "body": "Villaggio e parrocchia (S. Andrea) filiale della pieve di \nCascina, nella Comunità Giurisdizione e 3 miglia toscane \na libeccio di Vico Pisano, Diocesi e Compartimento di \nPisa. \nÈ situato alla base australe della Verruca sotto il Monte \npisano presso la ripa destra dell’Arno, e dirimpetto al \nborgo di Cascina. \nI vigneti di Cucigliana sono rammentati in una membrana \ndella chiesa primaziale di Pisa, scritta nell’anno 823. \nLa parrocchia di S. Andrea a Cucigliana novera 475 \nabitanti.",
    "original_title": "CUCIGLIANA",
    "byte_offset": 3747570
  },
  {
    "context": "in Val di Lima,",
    "title": "CUCURAJO",
    "body": "Casale perduto nel distretto \ndi Controne, Comunità dei Bagni di Lucca, Diocesi e \nDucato medesimo. \nSi trova nominato nelle pergamene lucchesi del medio \nevo, una delle quali del 991 concernente un contratto di \nenfiteusi fatto dal vescovo Gherardo di Lucca a favore di \nFraolmo de’visconti e nobili di Corvaja in Versilia. –  \nVedere CONTRONE",
    "original_title": "CUCURAJO",
    "byte_offset": 3748127
  },
  {
    "context": "in Val di Cornia nella Maremma massetana. ",
    "title": "CUGNANO",
    "body": "Casale diruto, di cui non è rimasto che il nome a poche \nvestigia di una rocca e al poggio su cui risiedeva, noto per \nle sue miniere di argento lavorate nei primi secoli dopo il \nmille. \nIl poggio di Cugnano è posto tre miglia toscane circa a \nscirocco di Monte Rotondo, nella di cui parrocchia e \ngiurisdizione è compreso, fra le sorgenti del torrente Milia \ne quelle del fosso di Ritorto o Rio Torto, Comunità e \nDiocesi di Massa marittima, da cui è circa 7 miglia a \nsettentrione-maestro, Compartimento di Grosseto. – \nVedere MINIERE della TOSCANA.",
    "original_title": "CUGNANO",
    "byte_offset": 3748507
  },
  {
    "context": "",
    "title": "CULACCIO (MONTE)",
    "body": "– Vedere MONTE CULACCIO e CASANUOVA in Val d’Era.",
    "original_title": "CULACCIO (MONTE)",
    "byte_offset": 3749123
  },
  {
    "context": "nella Valle del Santerno.",
    "title": "CULCEDRA",
    "body": "Casale da cui \nprese il nome la cura di S. Niccolò a Culcedra o Colcedra , \nannessa nel 1784 a quella di S. Maria a Caburaccia, nel \npiviere di Bordignano, Comunità Giurisdizione e circa \nmiglia toscane 6 a settentrione di Firenzuola, Diocesi e \nCompartimento di Firenze. \nÈ posto sulla cima dell’Appennino presso il confine del \nGranducato, fra le sorgenti del torrente Dieterna tributario \na sinistra del Santerno. – Vedere CABURACCIA",
    "original_title": "CULCEDRA",
    "byte_offset": 3749210
  },
  {
    "context": "nel Val d’Arno inferiore.",
    "title": "CUMULO",
    "body": "Castello che fu nella \nvallecola della Cecinella, e che si appellò anche Corneto \ndi Cumulo, con una chiesa parrocchiale (S. Martino) nel \nsoppresso piviere di Barbinaja, fra Brucciano, Monte \nBicchieri e Agliati, dove probabilmente fu traslocato il \ntitolo di quella chiesa, nella Comunità e Giurisdizione di \nSanminiato, Diocesi medesima, già di Lucca, \nCompartimento di Firenze. \nEbbero signoria in Cumulo i conti della Gherardesca, \npoiché il conte Gherardo della stessa prosapia, nel 1004, \nconcedè alla badia di Serena presso Chiusdino una parte \ndi predj posti nel suo castello di Cumulo; e nel 1119 Ugo \nabate della medesima permutò quei beni con Benedetto \nvescovo di Lucca, in cambio dei quali ne ricevè altri \nsituati nella Maremma. – Acquistarono dopo altre \nsostanze in Cumulo i monaci Ca maldolensi della badia di \nCarisio in Val d’Era. \nCumulo fu uno dei castellucci del distretto Sanminiatese \ncombattuto e preso dai Pisani, ai quali venne dai primi \nritolto nel 1312. (LELMI, Cronic. Sanminiat.)",
    "original_title": "CUMULO",
    "byte_offset": 3749694
  },
  {
    "context": "in Val d’Arbia.",
    "title": "CUNA",
    "body": "Villa e casale che ha dato il nome \nalla chiesa parrocchiale dei SS. Giacomo e Cristofano a \nCuna, nella Comunità e quasi 1 miglio toscano a \nsettentrione-maestro di Monteroni, Giurisdizione Diocesi \ne Compartimento di Siena, dalla quale città Cuna è 7 \nmiglia a scirocco. \nNel 1224 il podere di Cuna fu donato da un Ranieri di \nPrezzulla allo spedale di S. Maria della Scala di Siena, \nche, nel 1314, fece edificare la chiesa parrocchiale e la \ncasa della Grancia, stata in seguito ampliata di comodi, e \nridotta a un vasto edifizio munito di una forte torre. –  \nCostà furono accolti in ospizio tre pontefici: nel 1386 \nUrbano VI; nel 1420 Martino V; nel 1541 Paolo III; e quà \nmorì nel 1640 il duca Carlo di Guisa dell’augusta casa di \nLorena. \nLe solide mura del palazzo e la torre di Cuna servirono di \nfortilizio ai difensori della libertà senese sotto il comando \ndel capitano Mazzangone, sebbene non potessero essi far \nfronte a 2000 soldati Austro-Ispani, che nel luglio del \n1554 presero e saccheggiarono Cuna. \nSul declinare del secolo XVIII Cuna venne alienata a \ndiversi particolari. \nLa chiesa di Cuna conserva il cenotafio con le viscere del \nduca di Guisa, e il suo altar maggiore ha un buon quadro \ndel Petruzzi. \nLa parrocchia de’SS. Giacomo e Cristofano a Cuna \nnovera 356 abitanti.",
    "original_title": "CUNA",
    "byte_offset": 3750758
  },
  {
    "context": "(Cuna) nella Valle del Serchio.",
    "title": "CUNE",
    "body": "Villaggio con \nrocca diruta e parrocchia (S. Bartolommeo) nel piviere \nComunità Giurisdizione e circa 2 miglia toscane a \nmaestrale del Borgo a Mozzano, Diocesi e Ducato di \nLucca. \nRisiede sul fianco meridionale del monte Bargiglio alla \ndestra del fiume Serchio. \nLa rocca di Cuna fu dominata dai nobili di Anchiano della \ncasa Soffredinghi di Lucca, ai quali fu tolta dal governo \nlucchese che la disfece nel 1169 per essersi quei signori \nuniti ai Pisani. \nPiù tardi il paese di Cuna, come parte della Vicarìa di \nCoreglia, fu dato in feudo da Cralo IV a Francesco degli \nAntelminelli, e per conseguenza compreso nel diploma \ndel 12 maggio 1355 concesso a quel dinasta. \nLa parrocchia di S. Bartolommeo a Cuna, ora detta a \nCune, novera 333 abitanti.",
    "original_title": "CUNE",
    "byte_offset": 3752102
  },
  {
    "context": "",
    "title": "CUONA (S. MARTINO A)",
    "body": "– Vedere QUONA.",
    "original_title": "CUONA (S. MARTINO A)",
    "byte_offset": 3752902
  },
  {
    "context": "nella Valle inferiore del Serchio.",
    "title": "CUOSA",
    "body": "– Vedere QUOSA.",
    "original_title": "CUOSA",
    "byte_offset": 3752947
  },
  {
    "context": "(Cupum) in Val di Marina sul monte delle Croci. ",
    "title": "CUPIO",
    "body": "Casale di cui è rimasto il nome a un podere, dove fu una \nchiesa parrocchiale (S. Michele de Cupo) nel piviere di \nLegri, ora annessa a S. Stefano a Secciano dipendente \ndalla pieve di Carraja, nella Comunità e 5 miglia a \nsettentrione di Calenzano, Giurisdizione di Campi, \nDiocesi e Compartimento di Firenze. \nTrovasi in costa lungo la fiumana Marina, a non molta \ndistanza dalla strada provinciale che varca il monte alle \nCroci di Combiate per guidare in Val di Sieve passando \nda Barberino di Mugello.",
    "original_title": "CUPIO",
    "byte_offset": 3753012
  },
  {
    "context": "in Val d’Arbia.",
    "title": "CURINA",
    "body": "Villa signorile della casa \nCinughi di Siena nel popolo della pieve di Pacina, stata \nuno dei 38 comunelli riuniti alla Comunità e \nGiurisdizione di Castelnuovo, da cui trovasi 2 miglia \ntoscane a libeccio nella Diocesi di Arezzo, \nCompartimento di Siena, la quale città è quasi 9 miglia \ntoscane al suo ponente. \nRisiede sopra una piaggia cretosa alla sinistra del torrente \nMalena. Ha una cappella con belli affreschi di Arcangelo \nSalimbeni. La tenuta di Curina dalla parte di monte \nGiachi è rivestita da altissimi pini.",
    "original_title": "CURINA",
    "byte_offset": 3753581
  },
  {
    "context": "in Val di Magra.",
    "title": "CURTO (MONTE)",
    "body": "– Vedere MONTE CURTO.",
    "original_title": "CURTO (MONTE)",
    "byte_offset": 3754140
  },
  {
    "context": "nel Val d’Arno inferiore.",
    "title": "CUSIGNANO",
    "body": "Casale e \nparrocchia (S. Lucia) già filiale della pieve di Corazzano, \nora suburbana di San Miniato, da cui è 3 miglia toscane a \nostro, Comunità Giurisdizione e Diocesi medesima, \nCompartimento di Pisa.  \nLa parrocchia di S. Lucia a Cusignano conta 310 abitanti.  ",
    "original_title": "CUSIGNANO",
    "byte_offset": 3754201
  },
  {
    "context": "(Cosona)",
    "title": "CUSONA in Val d’Elsa",
    "body": "Casale con parrocchia \n(S. Biagio) nel piviere Comunità Giurisdizione e circa 4 \nmiglia a grecale di S. Gimignano, Diocesi di Colle, già di \nVolterra, Compartimento di Siena. \nÈ situato sulla ripa sinistra del fiume Elsa presso al \nconfine del territorio comunitativo di S. Gimignano con \nquelli di Barberino di Val d’Elsa e di Poggibonsi. – È una \ndelle antiche chiese manuali della pieve di S. Gimignano \nrammentata nella bolla del pontefice Onorio III, spedita \nnel 1220 al preposto di quella collegiata. Della quale era \ncanonico, e nel tempo stesso rettore di S. Biagio a \nCusona, certo prete Filippo stato uno degli arbitri, che nel \nluglio del 1337 ad istanza delle monache di Carviglia \ndeliberarono la traslazione del loro monastero di S. \nVittore, posto allora fuori di S. Gimignano, dentro la terra \nmedesima. \nLa parrocchia di S. Biagio a Cusona conta 232 abitanti, \n89 dei quali appartengono alle Comunità limitrofe \nsopranominate.",
    "original_title": "CUSONA (Cosona) in Val d’Elsa.",
    "byte_offset": 3754520
  },
  {
    "context": "",
    "title": "CUSONA in Val d’Orcia",
    "body": "– Vedere COSONA.",
    "original_title": "CUSONA in Val d’Orcia",
    "byte_offset": 3755512
  },
  {
    "context": "(Cutilianum) in Val di Lima.",
    "title": "CUTIGLIANO",
    "body": "Terra aperta, \nnella montagna superiore di Pistoja, già difesa da una \nrocca denominata la Cornia, capoluogo di Comunità e di \npiviere, nella Giurisdizione e circa 5 miglia toscane a \nmaestrale di San Marcello, Diocesi di Pistoja, \nCompartimento di Firenze. \nRisiede a 1200 braccia sopra il livello del mare \nMediterraneo, nel fianco meridionale dell’Appennino che \nscende dal giogo, detto l’Alpe alla Croce, che è circa 1800 \nbraccia più elevato di Cutigliano, fra le creste del Libro \nAperto e del Corno alle Scale, presso la ripa sinistra del \nfiume Lima, e poco lungi dal magnifico ponte del \nSestajone, sul quale passa la strada Regia modenese; nel \ngrado 28° 25’ di longitudine e 44° 6’ 3” di latitudine, 23 \nmiglia toscane a maetsro di Pistoja, altrettante a \nsettentrione di Pescia, e 14 miglia toscane circa a scirocco \ndi Pieve a Pelago e dalla cima del monte Cimone \nspettante alla provincia del Frignano nel ducato di \nModena. \nMolti hanno vagheggiato sull’origine di Cutigliano , che \nalcuni supposero derivata dagli Aborigeni costà recatisi \ndalla distrutta città di Cutilia presso Rieti; mentre ad altri \npiacque di trovare in Cutigliano una somiglianza col \nnome romano di Cutilio, Catiliniano , e Acutiliano. \nNon so per altro con quale sicurezza si possa richiamare a \nque’tempi la fondazione di Cutigliano e della maggior \nparte dei paesi della montagna pistojese, per la sola \nragione di somiglianti etimologie, com è quella di \nCavinana, o Gavinana, derivandola dai Gabini del Lazio; \ndi Popiglio dalla gente Popilla; di Piteglio dalla Petilia; di \nMarliana  dalla Marlia; di Mamiano dalla Mamiana; di \nSan Marcello, già Marcello, dalla Marcella, di Lizzano \ndalla Selva Litana, ec. \nLasciando a parte tali induzioni, che ogni contrada può \nmettere in campo, ci contenteremo di richiamare alla \nmemoria che l’Appennino di Cutigliano, il quale confina \nmediante il suo dosso con quello del Friniano, fu per \nqualche tempo occupato dai liguri Friniati, innanzi che il \nconsole C. Flaminio, nell’anno di Roma 563, \ncombattendoli, da primo nella pendice australe del nostro \nAppennino, gli incalzasse colla spada alle reni \nsull’opposto fianco, cercando essi scampo nel vicino \nmonte Augino (forse il Cimone). E fu costà, dove per la \nfidanza del sito alpestre quei montanari si difesero \nalquanto innanzi di arrendersi alle legioni del console \nromano (LIV. Histor. Roman. lib. IL c. 1 e 7) \nDalle espressioni pertanto dello storico padovano resulta, \nche i Liguri Friniati a quell’epoca occupavano i due \nfianchi dell’Appennino fra Modena e Pistoja, e che essi \nnon furono come oggi ristretti alla provincia del Frignano; \ntosto che tenevano più fermo anco nel fianco meridionale \ndella catena (cis Apenninum), dove esiste il paese di \nCutigliano. Lo che è pur conforme a quanto dissero di \npassaggio Strabone, Polibio, Cicerone e Cornelio Nepote \nsull’Appennino dei Liguri, alle cui falde meridionali \ncominciava la regione degli Etruschi. – Vedere Articolo \nAPPENNINO TOSCANO. E fu alla radice di questi stessi \nmonti pistojesi, dove Catilina fu costretto ad arrestarsi per \naccettare quell’incruento conflitto che tutto il suo esercito \ncombattendo da forte annichilò. \nIl passaggio dell’Appennino di Pistoja per il varco \ndell’Alpe alla Croce sopra Cutigliano, se non vi è \nmemoria che esistesse ai tempi di Catilina, contasi \ncertamente fra i più antichi varchi dell’Appennino \ntoscano, giacchè lo troviamo frequentato sino dai tempi \nlongobardici. Prova ne sia la villa dell’Ospitale nella \nGiurisdizione di Sestola sul dorso dell’Appennino \nCutiglianese sorta da uno spedale (S. Jacopo di Val di \nLamola) che sino dalla metà del secolo VIII per opera di \nS. Anselmo cognato del re Astolfo fu eretto lungo la \nstrada che dall’Alpe alla Croce guidava a Fanano, dove lo \nstesso Santo fondò il primo monastero Nonantolano. \nIl quale Ospitale di Fanano aveva pure sul varco dell’Alpe \nalla Croce una cappella dipendente dal vescovo di \nPistoja, siccome apparisce dalle bolle dei pontefici \nPasquale II, nel 1105, Innocenzo II, nel 1134, Onorio III, \nnel 1288, e di altri pontefici spedite ai vescovi Pistojesi. \nPer la restaurazione e mantenimento della stessa strada di \nFanano, nel novembre del 1225 fu stipulato un trattato di \nconcordia fra i Comuni di Modena e di Pistoja pubblicato \ndal Muratori nelle sue ANT. M. AEVI. T. V col 413. \nLa via di Cutigliano a Fanano per il varco predetto \nfrequentavasi pure nei secoli posteriori, poiché nel 1479 \nvi passò un esercito milanese di 2000 cavalli e 500 pedoni \ncomandato da Federigo Gonzaga marchese di Mantova; e \nattraversò la stessa via nel 1642 Odoardo Farnese duca di \nParma, prendendo alloggio nel palazzo pretorio di \nCutigliano. Infatti per ordine del Granduca di Toscana la \nstrada di quel giogo fu restaurata e selciata con \nprovvisione del 22 giugno 1633. \nIn grazia della sua vantaggiosa situazione posta sotto quel \npassaggio, la Terra di Cutigliano acquistare dovette \nincremento sino dai primi secoli dopo il mille; allorchè \nnon vi era costà che una semplice villa con chiesa \nparrocchiale dipendente dalla pieve e dalla giurisdizione \ncivile di Lizzano. \nUn documento del 1255 dell’archivio di S. Jacopo di \nPistoja, indicante i confini fra la comunità e potesteria di Pupiglio e quella di Lizzano, dimostra che questi due \nterritorj erano fra loro a contatto sino al giogo \ndell’Appennino e della provincia del Frignano; in guisa \nche il rio di Rifreddo posto fra Boscolungo e Cutigliano \ndivideva il territorio di Pupiglio (oggi Piteglio) da quello \ndi Lizzano; a rivo de Rifredo usque ad silvam filiorum \nBerardini de Cutiliano (i Berardini, oggi Barnardini di \nCutigliano, che hanno dato alle lettere nel secolo attuale il \nch. P. Mauro Bernardini delle Scuole Pie di Firenze, \npossederono e posseggono in dette selve) et via \nLizanensium inferius usque ad viam Pupilianam… Item \ncommune de Lizano et ejus territorium protenditur et \ntrahit versus comune et universitatem de Ferignano, \nscilicet a Scalis (Corno delle Scale) usque ad Girellium, \net a dicto Girellio usque ad Lalbajolam etc. \nErano appena scorsi sei anni dacchè i Pistojesi avevano \naccettato presidio e giusdicenti fiorentini, allora quando i \npopoli della Montagna alta si sollevarono quasi in massa, \ne negarono obbedienza ai magistrati e ordini del Comune \ndi Pistoja. Il quale, per riconquistare i castelli e popoli \nribellati, nel 21 marzo 1368, in pieno consiglio deliberò, \nche gli uomini della Montagna superiore, tanto della \nfazione detta de’Chiavelli, quanto di quella de’Cannetani, \ndopo aver consegnati i castelli, le rocche e le torri al \ngoverno di Pistoja, dovessero restituirsi reciprocamente \nfra loro i possessi, come innanzi l’agosto del 1357, salve \nalcune condizioni, fra le quali eravi questa: che alla \nfazione dei Cannetani di Cutigliano concedevasi di poter \ncostruire un fortilizio in qualunque parte del suo territorio \nvolesse farlo, purché non dominasse la via di Fanano, ivi \nappellata via Cassiorana, sed fieri non posset a via \nCassiorana supra . \nDopo tale epoca pertanto devesi riportare la rocca \ndenominata la Cornia situata a cavaliere di Cutigliano \ndalla parte di maestrale, mentre la diruta torre di Cassioli \nera posta a grecale sulla strada di Fanano. \nFu inoltre in quella medesima Riformagione deliberato \nd’inviare nella Montagna superiore un capitano Guelfo \nforestiero con sua famiglia a quei patti e istruzioni che \npiacesse al consiglio degli Anziani di Pistoja di suggerire. \n(ZACCARIA, Anecd. Pistor.) \nInfatti d’allora in poi un solo giusdicente maggiore venne \nsostituito nella Montagna superiore, invece di tanti \nufiziali minori; e con altra provvisione del 25 novembre \n1373 fu deciso, che il capitano con i suoi notari e famigli \nteneatur residentiam facere in villa Cutiliani. \n(FIORAVANTI, Mem. Istor. di Pistoja  cap. XXIII) \nGià uno di essi, Bardo di Guglielmo Altoviti fiorentino, \nnel settembre del 1377, risedeva in Cutigliano in una casa \nprivata, quando ivi si raccolsero i sindaci dei sette paesi \nmaggiori della Montagna; cioè di Cutigliano, S. Marcello, \nLizzano, Popiglio, Piteglio, Mammiano e Cavinana, ad \noggetto di far acquisto in nome dei loro committenti di \ndue case poste nella piazza del Comune di Cutigliano, per \nridurle a uso di pretorio, siccome infatti avvenne. Da quel \ntempo sino al declinare del secolo XVIII il capitano della \nMontagna pistojese tenne residenza per sei mesi dell’anno \nin Cutigliano, passando gli altri sei mesi, da primo in \nLizzano, e poscia in San Marcello, dove a forma del \nregolamento del 30 settembre 1772 fermò costante la sua \nsede. \nAll’epoca pertanto del 1377 Cutigliano non solo figurava \nfra le comunità della Montagna, ma ancora trovasi \ndesignato in residenza del capitano di tutta la contrada. \nInfatti fu sotto il capitanato di Michele Carelli fiorentino, \nquando nel dì 14 luglio 1381 fu rogato nella chiesa di S. \nBartolommeo di Cutigliano un istrumento per fissare le \ndifferenze insorte fra le Comunità di Cutigliano, di \nLizzano e di Popiglio, relativamente ad alcuni luoghi di \nconfine, fra i quali si nomina il monte dell’Uccelliera, \nVoltragia, e Valico Vicano. \nLa parrocchia di S. Bartolommeo a Cutigliano si trova \nannoverata nel sinodo del 1313, ordinato per ripartire le \npubbliche tasse che vennero imposte al clero della città e \ndiocesi di Pistoja. \nFino al 1419 la suddetta chiesa fu senza fonte battesimale, \nche l’ottenne ad istanza di quei popolani per bolla del \npontefice Martino V, data da Firenze il dì 20 dicembre \n1419, riservando alcuni diritti all’antica pieve di Lizzano; \ndiritti che poi furono redenti con un tributo pecuniario. \nLa chiesa di Cutigliano fu innalzata all’onore di pieve nel \nsecolo susseguente, e fu costà dove si adunarono; nel 16 \nfebbrajo del 1524, i Cautiglianesi della fazione Cancellieri \nin numero di 75, asserendo essere due terzi di votanti di \nquella fazione domiciliata in Cutigliano. Si trattava di \ndovere (a forma degli ordini superiori) rinnovare \ngiuramento di concordia con la contraria fazione dei \nPanciatichi di Cutigliano, e di essere pronti a comparire in \nogni caso davanti il magistrato degli Otto di Pratica della \nRepubblica fiorentina. \nLa pieve di Cutigliano non ebbe chiese succursali con \ncura d’anime sino a che sotto il Gran Duca Leopoldo I ne \nfurono istituite quattro; 1. S. Leopoldo a Boscolungo ; 2. \nS. Giovanni Grisostomo al Melo; 3. S. Maria e S. Cirillo \nal Pian degl’Ontani ; 4. S. Policarpo a Pian Asinatico. \nErano semplici oratorj quelli di S. Anna a Cornia tuttora \nesistente, sebbene rifatto sulla chiesa diruta; S. Rocco a \nRoboreta; S. Michele a Valle a Lenta; S. Giovanni a \nSerrafosca; S. Maria de’Cecchi; S. Maria al Ponte; e la \nchiesa di S. Bonaventura delle monache clarisse di \nCutigliano. \nQuest’ultima, tuttora annessa a un esemplare \nconservatorio di claustrali, possiede pregievoli tavole di \nMatteo Rosselli, che lasciò varie altre pitture nella pieve, \nattualmente quasi tutte in cattivo stato, al pari della \ncirconcisione di Giovanni Mannozzi e del martirio di S. \nBartolommeo di Sebastiano Veronese. \nCutigliano conta fra i provvedimenti di letteraria \nistruzione due posti nella Università di Pisa istituiti dal \nconcittadino Pietro Pacioni giureconsulto distinto e autore \ndi un’opera legale. Vi sono in Cutigliano due scuole \nelementari per i maschi, e una per le fanciulle viene data \ndalle clarisse di S. Bonaventura. \nFurono da Cutigliano varj uomini di merito; in lettere e \nscienze diversi individui della famiglia Pacioni; un \nAnastasio Farinati-Uberti che pubblicò a forma di dialogo \nle notizie della Terra di Cutigliano, e il pievano \ncutiglianese Giovanni Farinati-Uberti che fu governatore \ndel collegio Ricci di Pisa e maestro di eloquenza della \npoetessa pisana Selvaggia Borghini. Nell’arte della guerra \nsi resero famosi Santi Borri, appellato Santaccio, e Luca \nGiacomelli detto il capitano Mattana, il primo dei quali si \ndistinse nella guerra contro Siena, e segnatamente nella \nbattaglia data sotto Chiusi contro Ascanio Sforza, e l’altro in quella di Montemurlo a favore degli Strozzi sostenitori \ndella già estinta repubblica fiorentina. \nA questi due si potrebbe aggiungere Ser Bastiano di Santi \nCocchi da Cutigliano stato commissario generale \ndell’esercito Spagnuolo nella guerra di Ravenna e nel \nsacco di Prato, nel 1512. \nComunità di Cutigliano. – Il territorio di questa Comunità \noccupa una superficie presso che tutta montuosa di 18955 \nquadrati, dei quali 440 sono presi da corsi di acqua e da \nstrade. – Vi si trova una popolazione di 2199 abitanti a \nragione di 95 individui per ogni miglio quadrato di suolo \nimponibile. \nConfina dal lato di levante e di ostro con due Comunità \ndel Granducato (San Marcello e Piteglio, già Popiglio). \nVerso libeccio ha di fronte la Comunità dei Bagni di \nLucca del Ducato di questo nome, e per parte di maestro e \ndi settentrione, mediante la giogaja dell’Appennino, tocca \nla Comunità di Pieve a Pelago e di Fanano nella \nprovincia Modenese del Frignano. \nA partire dal lato di levante-grecale fra il lago Scafajolo e \nil laghetto di Acqua Marcia al varco denominato l’Alpe \nalla Croce, la Comunità di Cutigliano confina con quella \ndi San Marcello, e con essa scende la montagna al di là \ndella via comunale che guida per quel giogo a Fanano, \npassa quindi per la Doganaccia e per la bandita del Teso \nsino a che arriva sul fiume Lima, là dove confluisce il \ntorrente Torta.  \nAl passaggio della Lima cambia direzione, e voltando da \nlevante a scirocco varca per il poggio delle Murizze sino a \nche arriva alla via delle Prata, dove forma una angolo \nacuto per dirigersi da scirocco a ponente. Da quest’ultimo \nlato confina per il tragitto di un miglio con la Comunità di \nPiteglio mediante la predetta via delle Prata, e quindi per \nil fosso di Fontana fredda sino alla macchia detta di \nGiannone. Costà sottentra la Comunità dei Bagni del \nDucato di Lucca, con la quale fronteggia per il crine dei \nmonti lungo il piano degli Ontani  nella direzione di \nscirocco a maestrale salendo al Lago nero , al di là del \nquale trova il giogo delle Tre Potenze, punto di contatto \nfra tre Stati (Modena, Lucca e il Granducato). \nA questo termine geografico, che serve pure di confine a \ntre diocesi, subentra dal lato di maestrale, e quindi di \nponente la provincia del Frignano, avendo di fronte la \nComunità della Pieve a Pelago, con la quale il territorio di \nCutigliano rasenta il laghetto Piatta  e di là percorre il \ncrine dell’Appennino, toccando assai dappresso le \nsorgenti del fiume Lima, dopo aver attraversato la strada \nRegia modenese alla dogana di Boscolungo, sino alle due \npiramidi situate sul varco della Serra Bassa . Costà \npiegando da ponente-maestrale a settentrione passa sul \ndosso della montagna detta il Libro Aperto, poscia per i \nrisalti del Monte Maggiore, del Monte Rotondo, del \npoggio Bianco  e delle balze de’Taufi  sino alle scaturiggini \ndel rio Arsiccio sopra il Conio. A questo punto, volgendo \nda settembre a grecale si dirige per le cime dell’Acqua \nMarcia, del Campicciulo e delle Piagge; al di là dei quali \ngioghi ritrova l’Alpe alla Croce e la Comunità granducale \ndi San Marcello. \nLa prominenza più elevata dell’Appennino compreso nel \nterritorio di Cutigliano è quella che sporge dal Libro \nAperto, ossia dalla Spianta , la quale si trova a braccia \n3308,8 al di sopra del mare Mediterraneo. \n\nFra i maggiori corsi d’acqua che nascono e scendono da \nquesta parte di Appennino contasi il fiume Lima che ha la \nsua origine presso Bosco lungo e accoglie per via, dal \nfinaco del Libro Aperto  i torrenti di Rio Maggiore, Rio \nArsiccio, e Rio di Rifreddo, mentre parte dal Lago nero  \nalla destra dello stesso fiume il grosso torrente di \nSestajone, sopra il quale poco innanzi di vuotarsi nella \nLima passa il magnifico ponte del Ximenes per \nmunificenza del Gran Leopoldo lungo la strada Regia \nmodenese nel 1770 innalzato. \nLa struttura fisica del suolo di questa Comunità consiste \nnella massima parte in pietra arenaria più o meno fissile, \nalternante con lo schisto marnoso, ben spesso modificata \ne convertita in quella roccia argillo-silicea volgarmente \nappellata galestro . \nIl ch. geologo Ermenegildo Pini, allorché percorreva nel \n1792 questa contrada, vide verificato ciò che aveva \nosservato anche altrove; cioè, la molta influenza che \nhanno i boschi montuosi sulla costituzione delle basse \npianure; come quella operata dagli alberi, i quali colle \nloro radici tengono collegate le pendenze e le balze dei \nmonti, mentre coi loro tronchi dividono le acque di dirotte \npiogge, in guisa che queste non possono raccogliersi così \ndi furia in frananti torrenti. \nInfatti la montagna più alta del Cutiglianese, al pari che \nquelle di altre sommità dell’Appennino, è spogliata di \nboschi, che già furono estirpati per aumentare i pascoli. A \nquesti subentrano, da prima gli abeti e i faggi, quindi una \nzona che occupa circa mille braccia in altezza di pendice \nridotta a campi di sementa di segale, o grano, e sotto ai \nquali incominciano le selve numerose e quasi perpetue di \ncastagni che costituiscono la risorsa e la ricchezza \nmaggiore della montagna di Pistoja. \nLa pecuaria è il secondo articolo più fruttifero del \nterritorio, cui succedono i cereali, le piante filamentose, e \npoco vino. \nI funghi, le fragranti fravole, e le radici montane officinali \nsono altrettanti articoli di qualche lucro. \nLa Comunità mantiene un medico-chirurgo. Trovasi nel \ncapoluogo una dogana di frontiera di terza classe nel \ndipartimento doganale di Pistoja dipendente dalla dogana \ndi Boscolungo che è situata essa pure nella Comunità di \nCutigliano. \nLa cancelleria comunitativa di Cutigliano, il vicario Regio \ne l’ufizio di Esazione del Registro sono in San Marcello, \ndove pure risiede un ajuto ingegnere di Circondario. La \nconservazione delle Ipoteche è in Pistoja; la Ruota in \nFirenze. \n \nQUADRO della popolazione della Comunità di \nCUTIGLIANO a tre epoche diverse \n \n- nome del luogo: Boscolungo, titolo della chiesa: S. \nLeopoldo (Cura nuova), abitanti  nel 1833: n° 434 \n- nome del luogo: Conio e Melo, titolo della chiesa: S. \nGiovanni Grisostomo (Cura nuova), abitanti nel 1833: n° \n- nome del luogo: CUTIGLIANO, titolo della chiesa: S. \nBartolommeo (Pieve), abitanti  nel 1833: n° 975 \n- nome del luogo: Pian degli Ontani, titolo della chiesa: S. \nMaria e S. Cirillo (Cura nuova), abitanti nel 1833: n° 264 \n- nome del luogo: Piano Asinatico, titolo della chiesa: S. Policarpo (Cura nuova), abitanti  nel 1833: n° 221 \n \n- totale abitanti  nel 1551: n° 1855 \n- totale abitanti  nel 1745: n° 1337 \n- totale abitanti  nel 1833: n° 2199",
    "original_title": "CUTIGLIANO",
    "byte_offset": 3755561
  },
  {
    "context": "(Cutianum) nella Valle del Montone in Romagna.",
    "title": "CUZZANO, o CUCCIANO",
    "body": "Casale con parrocchia (S. Maria) \nnella Comunità e circa 4 miglia toscane a levante di \nTredozio, Giurisdizione di Modigliana, Diocesi di Faenza, \nCompartimento di Firenze. \nRisiede sul dorso dei monti che dividono la Valle del \nMontone della vallecola del Senio fra gli antichi possessi \ndei conti Guidi. \nS. Maria a Cuzzano conta 133 abitanti.",
    "original_title": "CUZZANO, o CUCCIANO",
    "byte_offset": 3774499
  }
]